## “Sendamenipo.”
## “Kafikenipo bane, mwilaba ukweba Yohane ukwisa ku ng`anda ku mwandi,” e kwasuka kwakwa Sembe, Shimapepo.
## Badikone bonse baasukile capamo abati, “Tatwalabe bashimapepo,” balola na mu kashila akalefuma ku cilonganino.
## Sembe aisale cibi caku cilonganino, elyo aile ku ng`anda yakwe. 
## Iyi ng`anda yakwe yakulilwe mupepi ne cilonganino; kabili eyali iikulu ukucila amayanda yonse mu mushi wa Tano. 
## Ne miputule naimbi yalilundilweko pakuti kube umwakulala abeni pamo nga bakabila ba Mbila Nsuma na baShimapepo na babomfi abalefuma mu filonganino fimbi.. 
# Sembe tali umukalamba sana, ali fye ne myaka 56; lelo pali ubu bushiku aleenda kwati mukalamba sana, aleenda panono panono ngo muntu uwanakile sana. 
## Ilyo aingile mu ng`anda, asangile umukashi alemulolela. 
## Umukashi aloleshe Sembe kwati alemwipusha ifyo aendele. 
## Panuma ya kusuminisha ku mutwe, umukashi alilile umusowa ati, “Yangu, mwana wandi eee!”
## Pali iyi nshita ninshi Sembe ekele fye mu cipuna.
## “Lesa alitemwe cilonganino – naifwe bene twalicitemwa!” Uyu e mulandu umo pa milandu iingi ico uyu magazini alelembelwa.
## Abaume balacite fintu fingi pakuti bope umukashana.
## Balashite fyabupe ifyamutengo no kwenda imilundu kabili no kubomfye nshita iitali mu kulanshanya. 
## Lelo Lesa alekele abantu bakwe ukumusula nokumulaba pa myaka amakana.
## Nelyo cali fyo, atwalilile ukubatumine lyashi lyakutemwa ukupitila muli bakasesema. 
## Alebalungika no kubapanika pamo no kubapuputula, nakukulekelasha abapele umweo wakwe wine. 
## Umulopa wakwe watwiswilile nshila fwe babembu ababipisha kukuba mu mubili uupya kabili uusuma- nabwinga wakwe! 
## Nelyo asokolola ukutemwa pamo no kwangwa kwakwe ku bantu bonse abapano isonde, nabwinga wakwe ewaba icikwatwa cakwe camutengo kabili ku mutima wakwe.
## Umwine asambilishe ntungulushi shantanshi no kupela Mupashi wa Mushilo pamo ne fyabupe fya Mupashi kuli cila mwina Kristu. 
## Alipekanya fyonse ifyakulenga nabwinga akafike umutende kuli bulya bushiku ubwabuseko ilyo akesamusenda pakuti akabe nao pe na pe. 
## Cacine alitemwe cilonganino.
## Naifwe bene, (abashimpa ifilonganino, bacilolo, bakapyunga, intungulushi sha misepela, intungulushi sha banamayo na bonse abamone fintu pano isonde muli bu Lesa), twalicitemwa. 
## Ili bumba lya bantu abapalana mu matontonkanyo no kwikatana mu mweo untu Lesa abapela, no kukakana pamo ukupitila mu cibwesha pamo no buyo, lyacingililwa kuli kasebanya ukupitila mwi senge. 
## Kuti catuwamina ukubika mano kuli uku kupekanya ukwa ku mulu. 
## Shikulu Yesu alefwaya ukutubomfya mu mulimo wa kukule cilonganino cakwe.
## Uli no kubelenga na fimbi pamulandu wa kubomba kwa uyu magazini pampela yauko. 
## Lelo pakubala “Mwaiseni kwitebulo!” ilyo tulelila pamo icakulya icisuma ico ababwananyina bamo batupekanishe pa mabula 4-15. 
## Panuma ya aya mabula, elyo twalakonka icalembwa ukuti “Ukupitila mu cipingo ukulola ku mikalile ya lelo” 
## ukubelenga ubupilibulo bwa lupapulo lwa cilongonino ca CMML no kumona pamulandu wa bukwebo bwakwa munyina umo no kutontokanya pafyo imipepele ipya kabili yaibela ilecita mu myeo ya misepela, 
## pamo no kubelenga ilyashi. 
## Kabili twibukishe ukuti amano yafwaikwa ukuyabomfya! Natuleya tufikilishe icintu Lesa atwitila.
## Ishiwi lya kusontwa lyalola mu kusala no kulumbuleshina lya muntu uuli no kubomba umulimo umo. 
## Elyo icifulo ca bufumu cisonta ku muntu uwapelwa amaka nelyo insambu shakuteke calo nelyo mutundu.
## Mu calo, abantu babika umuntu pa bumfumu mu musango wa kusala. 
## Lelo kuli Lesa te ifyo.
## Ena abomfya inshila ishapusana pusana pakubika umuntu pa bumfumu.
## Pamo nge nshita Lesa alesonta Shauli ukuba imfumu pa mutundu wakwa Israele, asokolwelele kasesema
## Kabili ilintu Lesa afwaile impyani yakwa Shauli, aebele Samwele, umubomfi wakwe, ukuya ku Betelehemu no kumulondolwela ifyo ali no kwenda
## Mu kusonta kwa babomfi, Lesa tabomba nga bantu abalolesha ku mimonekele, cuma nelyo amasambililo ya muntu.
## Lelo ena alolesha ku mutima wa muntu
## Ukuteka kwakwa Shauli kwali nge fi: 
## “Kwali ukulwa ukwakosa ku baPelishiti inshiku shonse shakwa Shauli, eico aleti amono muntu impalume, atemwa onse uwabulamba, amulunda ku bali nankwe
## Ilembo liletwebo kuti Shauli pakusala ifita fyakwe alelolesha pali bumpalume pamo no bulamba bwa muntu. 
## Taletontonkanya nelyo panono pa mutima wa muntu nelyo ifyo umuntu aba na Lesa. 
## Uyu musango tawali mu bufwayo bwakwa Lesa.
## Na kucila, Shauli takwete cumfwila kuli Shikulu wa maka yonse
## kuti twashininkisha ifi ukupitila umu:
## Tabombele ku kufikilisha ubusesemo bwakonaula bena Amaleke pamulandu wa bunkalwe bwabo pa bena Israele
## anakile Lesa ilyo afililwe ukonaula imfumu Agag pamo ne fikwatwa ifyapala ifitekwa
## Panuma ya kusansa abena Amaleke, aimike ne cishibilo kukulango buseko pamo no mucinshi wakwe
## Uku kukananakila takwasekeshe Lesa. 
## Lesa amona ukukananakila nge cilubo icacila na pakukana ukufikilisha umulimo untu umuntu apelwe. 
## Kuli wene cimo cine na bucintomfwa pamo nga fintu cali mwi bala lya Edene
## Lesa alipata ulubembu lonse, ukubikapo no kukananakila; eico alapaniko mubembu.
## Emulandu Lesa asalile ukufumyapo buteko bwa mfumu Shauli. 
## Efyo caishile icakusonte mfumu iyakupyana Shauli.
## Ubu bupingushi bwasokolwele bucishinka bwe lembo, “'Ukunakila kwawama ukucila ilambo,”
## Lesa atumine kasesema, Samwele, ku ng`anda yakwa Yese umwina Betelehemu. 
## Muli ulu lupwa mwali abana baume cinekonse konse. Samwele atuminwe kukusuba umo pali aba. 
## Uyu mulimo tawali uwayanguka. Ifintu fimo ifyakoseshe uyu mulimo nifi:
## Kasesema, Samwele aletina ukwipaiwa ku mfumu iyaleteka
## Ukumoneka nelyo butandashi bwakwa kasesema mu musumba bwali no kutinya bakalamba ba mushi,
## Pamulandu wa kuba mu buntu kasesema kuti amwena ukusontwa kwa mpyani ku mubili.
## Ku lubali lwakwa Yese, wishi wa bana kwali tontonkanyo lya kusokolola bana abo umwine amwene ukulinga ubupyani
## Lesa afumishe umwenso wa kutina Shauli muli Samwele ukupitila mu kumupela ifyakwasuka. 
## Kasesema, Samwele, bamwebele ukusenda akaombe akakota mu minwe yakwe.
## Iyi nama yali no kupelwa ilambo kuli Shikulu.
## Cine cine, takwali cenu pamulandu wa kusenda kwa kaombe pantu efyo balecita ilingi. 
## Mu cipingo cipya, Lesa alipela mupashi wa mushilo ku bantu bakwe kukufumya umwenso, lelo wa maka no kutemwa pamo no kutekanya,
## Nakuba Shikulu Yesu Kristu alilaya ukulaba naifwe na pakupwa kwa nshita.
## Kasesema talingile ukutina ukututuma ukwali no kusangwa mu bakalamba bamushi pakumumona. 
## Amashiwi yamwebele Lesa pamulandu wakupela ilambo yali no kubomba apo baba ulubuto lwa pano isonde abana bakwa Lesa tabalinga ukutina ilyo balebomba. 
## Balingile ukwibukisho kutila, bena pamonge misambo, balingile ukuba muli Yesu, 
## umufwano twakwata no mupashi kabili Shikulu wesu kuti watulengo kufikilisha umulimo. 
## Emulandu Paulo aletakisha ukutila, “Ndi na maka ayakucita fintu fyonse mu ulenkonselesha,”
## Yese pamo ngo mufyashi ali pa bwafya muli uku kusubwa kwa mpyani. 
## Pamo ngo muntu kuti akwate tontonkanyo lyakufisa umwana umo nelyo kabili inshita shonse, 
## Lesa alasokolola mapange yakwe kabili alayafikilisha pamo nga bena Kristu tulingile ukulakutika kwi shiwi lyakwa Lesa. 
## Ifi kuti twafishininkisha muli uyu mulimo kasesema akwete uwakusuba impyani.
## Ilyo Samwele na Yese bacili balefwailisha uwakusuba nge mfumu, Lesa atwalilile ukubatungulula ukupitila mu kukana abana bonse abaleletwa
## Mu kutwalilila kwa uyu mulimo, Yese asukile asokolola Dabidi,
## Amulondolwele ukuti mwaice, lelo eo Lesa asontele
## Moneni Dabidi ali uwayembe mpumi, uwa bulamba, uwakosa kabili uutina Lesa. 
## Ukutina Lesa nelyo kwalumbulwa pa kulekelesha ecapusenye Dabidi kuli bamunyina bakwe mu menso yakwa Lesa.
## Munshita iinono fye kasesema Samwele asubile Dabidi ubufumu pa mutundu wakwa Israele
## Ukusuba kwa iyi mpyani kwali mu maboko yakwa Lesa pantu yali mapange yakwe. 
## Lesa afikilishe fi ukupitila mu.
## Kubomfya Samwele umubomfi wa cumfwila.
## Kupela mano ne ntunga pamo ne cifulo ku mubomfi.
## Kupekanya ifyalefwaikwa.
## Na muno mu nshiku sha cipingo cipya Lesa abomfya bantu abatetekela mu milimo yakwe.
## Aba bantu balapelwa Mupashi wa Mushilo uwaba kasansamusha wa cibili.
## Alakoselesha no kwibukisha no kutungilila babomfi bakwa Shikulu mu nshita iyalinga
## Takwaba uwaishibisha imilimo yakwa Lesa pantu Lesa kuti aimya no kubomfya bantu abatutu.
## Nga cakuti Lesa apela babomfi bakwe umulimo, tapelela fye pakubapela maka, lelo alabapela mano no kubatungulula pamo no kubalanga apakubombela
## umubomfi wakwa Lesa takabila ukusakamana pamulandu wa fyakusosa pantu tabombela mu mubili. 
## Na kuba umupashi wa mushilo eubomba
## Nga cakuti Lesa asonta bantu kukumubombela alabapela ne fyanso fya bulwi bwa ku mupashi
## Pakuba uwa mano yonse Lesa aleshiba fyonse ifikalapitamo ababomfi bakwe. 
## Alishiba ifibi pamo na matunko ayali no kuponena abalungama, kabili alapekanye nshila yakufuminamo
## Kabili Lesa alapekanya ififulo apakubombela mu misango iyalekana lekana
## Moneni ifyo Dabidi asubilwe, kabili ashele pakati ka lupwa lwakwe, 
## Ili lisambililo kuti Lesa afwaya babomfi bakwe ukutendeka ukumubombela palya pene basangwa.
## Ifi efyo Eali na mububomfi bwakwa Shikulu Yesu Kristu
## Ni mwi sambililo limo line Shikulu Yesu Kristu akonkomeshe abasambi bakwe ukutendeka ukubila imbila nsuma mu musumba umo bali
## “Ukusubwa namafuta kwamoneka ukubamo na maka, te ifyo fine?”
## Abantu bamo, mukulolekesha pali ili lyashi, balolekesha pa kusuba kwa mafuta. 
## Ubukankala bwa cipasho icali muli aya mafuta kuti bwasokolokela mwi limbo ili: 
## “...no Mupashi wakwa Yehoba walompokele pali Dabidi ukufuma pali kalya kasuba no kupulamo”
## Ici calolele mukuti nangula amafuta (icishibilo) yali no kuma icintu cine cine (Umupashi wa Mushilo) wali no kushala ulebomba. 
## Takwabo muntu uwamano uwingekatilile cishibilo nelyo alemone cintu cine cine. 
## Emulandu wine tacaba lifunde ukusuba umuntu amafuta pakuti engile mu kubombela Lesa mu cipingo cipya. 
## Nakuba umusango uubomba wakubika maboko
## Mu nshita sha kukanaishiba abantu balefwala ifya malele pa mibili. 
## Lelo muli shino nshiku kuli ukubomfya mafuta apashilingile. 
## Cili kwati amafuta eyapyanine pafya malele. 
## Ukucetekela mu fintu fyamusango yu cimo no kubwelela kumitontonkanishishe ya malele.
## Mu kusondwelela, ukwendauka na mafuta ukulasuba bantu amayanda, imyotoka, ifyakulya ne fintu fimbi tacilefwaikwa kabili cilelanga ukufuma mwisambililo lya mu cipingo cipya, 
## nangula cingacitwa ne ntungulushi mu cilonganino abalebomfya ku bupilibulo busuma.
## Bushe icilonganino cinshi? Icilonganino libumba lya bantu abatetekela muli Yesu Kristu.
## Kwaliba imisango ibili umo Icipingo cilondolwela pa mulandu wa Cilonganino:
## Icilonganino cakwa Kristu  
## Limo limo citwa umubili wakwa Kristu nangu nabwinga wakwa Kristu
## Ulukuta – Ibumba lya batetekela abalongana kukushinshimuna pamo no kubila imbila nsuma mu mushi umo bekala.
## Mu kutila mubili wakwa KRISTU, cilatwibukisha pa mulandu wa mumfwano uwaba pakati ka bantu bonse abatekelela,
## Kristu e mutwe wa mubili
## Tamwaba umuntu uwalinga ukwita umutwe. 
## Cila lukuta mu ncende yaluko lwalikwata bacilolo abo Lesa abomfya kukutungulula, lelo aba tabali umutwe wa lukuta
## Lubali lumbi, icilonganino cakwa Kristu capashaniwa, ku mukuni, mu kutwibukisha ukuti tuli bakwa Kristu, umuceni musuma, uwapele umweo wakwe pamulandu wa mpanga
## Yesu asosele pa mulandu wa kupanga mukuni umo ukufuma ku mpanga shakwe pamo na shilya ishishali mwi cinka
## Ili lembo liletwibukisho kuti mu icilonganino cakwa Kristu mwaba ba Yuda pamo na bena fyalo ukubikwa pamo na bena fyalo ukubikwa pamo na kacema umo uubasakamana. 
## Kristu e Kacema mukalamba
## Takuli muncishanya wa musango uuli onse, pantu bonse bali umo muli Kristu Yesu
## Mu kulondolola icilonganino cakwa Kristu pamo nga nabwinga wakwa Kristu, cilatwibukisha pa mulandu wa kutemwa kwakwe pali ifwe pamo no bucushi aculile pakuti tube abakwe
## Ifwe, pamo nga nabwinga wakwa Kristu, tulingile ukuba abamushilo kabili abaipela kuli wene
## Ishiwi lya cilonganino, limo limo, lilola ku ng`anda ya mapepo. 
## Ici cilatwibukisha ukuti tuli mu ng`anda yakwa Lesa
## Lesa e kakula wa iyi ng`anda
## Kristu e cakukulapo,
## Ena e libwe lya mweo pantu tulekula
## Yesu alitasha pakalamba ubunte bwakwa Petro pamulandu wa citetekelo muli wene
## Abantu bonse abatetekela muli Kristu pamo ngo mupusushi baba muli iyo ng`anda
## Bonse abasumina muli Yesu Kristu pamo ngo Mupusushi kabili Shikulu wabo. 
## Takwaba imilimo yakubomba lelo kuba fye ukwingila muli ci cilonganino palya pene umuntu asumina muli Yesu Kristu
## Bushe cilonganino cakwa Kristu catendeke lilali?
## Catendeke pa bushiku bwa “Pentecost” (panuma ya nshiku amakumi yasano ukufuma apo Yesu atutubukileku bafwa)
## Ukufuma ilya nshita cicilicilekula pe sonde ponse. 
## Mu nshita shimo citwa “Icilonganino icishimoneka” pamulandu wakuti tacimoneka kabili tekuti umuntu acisonte. 
## Ici cilonganino catendeke mu nshita ilya Lesa apongolwele Mupashi wa Mushilo pakati ka basambi no kubabatisha kukuba umubili wakwa Kristu
## nga cakuti umuntu asumina muli Krsitu alengila mu cilonganino cakwa Kristu ku maka ya Mupanshi wa Mushilo uwikala mu bantu abasunina bonse
## Kristu alilaya ukwisatusenda kukuba nankwe
## mu nshita ya kusumbulwa kwa cilonganino mukuba pamo na Kristu pe na pe.
## Ekutila, ababa muli ici cilonganino bantu abaitwa no bwite bwa kumulu
## Ubwikalo bwa bantu abatetekela pamo nganabwinga wakwa Kristu, kwikala pamo nankwe
## Bushe abantu abatetekela baba shani na Lesa?
## Icilonganino cakwa Kristu caba lupwa – abantu bamo aba muli ulu lupwa baba mumulu, kabili bambi baba pano isonde
## Lesa e wishi wa ulu lupwa
## Takwaba umulimo wa kubomba pakwingila muli ulu lupwa; lelo kufyalwa fye cipya cipya,
## Ifyakwingila muli ulu lupwa fibombekelwa ku maka ya mupashi wa Mushilo
## kabili ficitika ilyo umuntu atetekela muli Kristu,
## Amapange yakwa Lesa yakutila abatetekela batendeke ukwikala no kwenda nga bamu lupwa ico bakwata Umupashi Wakwe mukati kabo
## Mu cipingo cipya, limo limo, abatetekela betwa pamo nga bantu abapokelela ubwana, ekutila abasalwa
## Balingile ukulapala Kristu mu mibele pakuti abe ibeli pa babwananyina abengi
## Ala ici cishinka cakwishibo, “kuti Lesa aba ku lubali lwesu”, cabuseko. 
## Atutemenwe cakuti atutumine Umwana Wakwe kukutufwila,
## Alitwelele membu shesu shonse ico Kristu alitufutile mu mulopa Wakwe,
## kuti twaikunkunsha na pa cifuba atuti
## “Lesa nga aba mwina mwesu, nani engapinkana naifwe?”
## Shikulu Yesu alaile ukuti ukuli babili nangu batatu abalonganina mwi shina lyakwe, akalabako mukati kabo
## Ili lembo liletweba ukuti ilyo tulongana na babwananyina tulonganina Wene.
## Mu nshita icilonganino cakwa Kristu catendeke, abena Kristu babikile imitima ku fintu fine. 
## Balecincila kukusambilila malembo, ukumokaulo mukate, mwi senge pamo na mu mapepo
## Abaletetekela balekoseleshiwa ukulasangwa kukulongana kwa babwananyina, tekuipatula ku babwananyina. 
## Ifwe bonse twabelapo ukukoseleshanya mu citetekelo,
## UKUSAMBILISHA KWA BATUMWA.
## Muli shilya nshiku ilyo icipingo cipya ninshi tacilalembwa, abatumwa, abasontelwe na Shikulu ebaletungulula inkuta
## Ebalelondolola ifishinka apo cila lukuta lulingile ukushintilila,
## Muli shino nshiku ilyo abatumwa tabali pakati kesu, amashiwi yakwa Lesa yalipelwa kuli ifwe mukupwililila.
## Eico, tulingile ukubika mano kukubelenga malembo
## Ulukuta lulingile ukubika mano ku cishinka cakwa Lesa. 
## Twilaba ukuti ulukuta cilonganino cakwa Lesa pamo no kuti ukunakile cebo cakwa Lesa cikankala nganshi
## UKUMOKAULO MUKATE. Lyonse ilyo tuleikala ku mulalilo wakwa Shikulu, ninshi tulelango kunakila
## Takwaba mafunde ayaimikwa pamuland wa ici cibukisho; 
## lelo cabe cikankala mu kubapo kwa lukuta ululefwaya ukwibukisha imfwa yakwa Yesu,
## pamo pene no kulumbanya Lesa pamulandu wa busuma bwakwe ubwakutuma Umwana wakwe.
## Panshita imo ine tulalanga umumfwano wesu pamo nga batetekela
## Twalisuminkana kuli Kristu kabili twalisuminkana kuli umo no mubiye pamulandu wa mulalilo
## Pa mulandu akuti cilonganino caku Korinti calecita kapatulula pa bantu abakwete fyakulya na bantu abashakwete, 
## Paulo alibasekele ukuti te mulalilo wakwa Shikulu balecita; 
## lelo ni cimo pa mitebeto yabo
## ISENGE (UMUMFWANO). Ili shiwi lyalola mu kutila fyonse mu mumfwano. 
## Twalikwata ifintu ifingi ifyo tucitila mu mumfwano na babwananyina
## Abena Kristu balikwata umumfwano na Lesa kabili benda mu lubuto lwakwe.
## Panshita imo ine, abena Kristu balikwata mumfano na babwananyina banabo abenda mu lubuto,
## Ukwenda mu lubuto calola mu kukonka imipepele iyalungama pamo no kukwate mibele iyalungama.
## Ilinti tumokaula mukate umo pamo no kunwa mu lukombo lumo pa mulalilo wakwa Shikulu, tulanga umumfwano nelyo isenge na bena Kristu bambi.
## Ukusambilisha kwa Cipingo Cipya pamulandu wa ili senge kwafika na kukucitila ifintu fimbi pamo.
## Pamo ngefyo ku Yerusalemu, abena Kristu baleakana ifyakulya pamo ne fikwatwa,
## Na lintu abena fyalo abatetekele baumfwile pamulandu wa cipowe icali mu Yudea (Yerusalemu), batumine ca bupe kukwafwilisha
## Uku kwafwilisha kwitwa umumfwano nelyo isenge.
## Paulo atashishe abena Filipi pamulandu wa mumfwano wabo pakuminkana pamo nao mu kubila kwa mbila nsuma
## Abena Kristu, ababa mu buntu bwakwa Lesa, tabominkana pamo na bashatetekela,
## Tabalingile ukukwate senge nelyo kucita nabo ifintu fya bubifi,
## MAPEPO. Mu nshila ilyo inkuta shatendeke, cali emwata wa bantu abatetekela ukulonganino kukukwata mapepo
## Abasambi nabo, mu nshila yabo, bakabile nganshi ukusambilila ukupepa
## ULUKUTA LIBUMBA LYA MUSHILO. 
## Imibele ya bena Kristu pa lukuta ilingile yapusana ne mibele ya bantu abashatetekela
## Pamo nge fintu Paulo akalipile ulukuta ku Korinti ukupitila mu kubasokolwela icilubo cali mu fintu abashatetekela balecita; 
## abebukishe fyo tacalungeme ku mwina Kristu pantu alipilibuka pamulandu wa kusumina muli Kristu,
## Mu kusokolola tubelenga ukuti abamushilo balifwikwa ifyabuta. 
## Ukubuta kwalola ku bulungami.
## ULUKUTA LIBUMBA LYA KUTEMWA. 
## Ukulangilila ukutemwa kwakwa Lesa ku bantu bambi, e cishibilo cimo pa fishibilo ifingi icilingile ukumoneka mu bantu abafyalwa cipya cipya no kubikwa mu lupwa lwakwa Lesa
## Nga cakuti ulukuta lwakula mu kutemwa, abena Kristu balatendeka ukwisushiwamo no mwisulo wa buLesa uwaba e kutemwa Umwine,
## Ukukula mu kutemwa kwaba mu fipimo.
## Tubalilapo ukwishiba ukuti Lesa alintemwa, elyo kuba ukumfwa bwino pali kulya kutemwa cibe ninshi ndesangalala pamulandu wa kwelelwa no kupokelelwa
## Icikonkapo nomba, Tulingile ukulanga uku temwa kuli umo no mubiye ukupitala mu kupokelela bantu bambi pamo nga fintu Kristu atupokelele,
## Nomba abena Kristu bakalalanda ifishinka ifyakwafwilisha abashileenda bwino mu bwina Kristu
## Kabili bakalaelela bantu ababalufyanya
## Bushe nibani balingile ukuba mu lukuta?
## Bacilolo ebalolekesha pa musango wa bantu abalingile ukuba mu lukuta. 
## Capusana na mucilonganino cakwa Kristu umo Lesa fye eulenga bantu kwingilamo.
## Umulimo wa bacilolo kucingililo mumfwano pamo no kusanguka kwa mweo ne mipepele ya batetekela.
## Ifintu fibili ifingalenga umuntu ukuba mu lukuta nifi:
## Ukuba abena Kristu abakwata ubunte bwa kupilibuka kwabo
## Ici kuti camonekela mu mweo wabo panuma yakupilibuka.
## Ukubatishiwa pamo nga fintu Yesu atukonkomeshe
## Mu kulundapo, bacilolo balingile ukumona ukuti abantu abali mu lukuta nabapalana mufyo bacetekela
## Tekuti ciwame ukonaulo lukuta kumasambilila yabufi ayengafulunganya no kulufya bena Kristu bamo
## Abena Kristu abakwete ububifi mu myeo yabo tabalingile ukuba mwi senge na bamushilo. 
## Balingile ukufumishiwa mwi senge ukufika ku nshita bengayebelela no kuleka imibele ya bubifi
## Lesa atwafwe ukumfwa amapange yakwe pali ifwe mu lukuta kabili twikale kukuleta ubukata kuli Wene muli bumushilo pamo no kutemwa
## ilintu tucili tulelolela Shikulu ukwisatusenda nga na bwinga kukuba nankwe pe na pe mumulu.
## Ifyo umubomfi uwanaka alondolola Imfumu iibomba ngo mubomfi uwakosa
## Kalemba wa Mbila Nsuma ya cibili
## Nelyo iyi mbila uwalembele, kwaliba ifyakwishibilako kuti Marko ewalembele. 
## Uyu Marko alishibe no lumpwa ulwapele ng`anda yabo ukuti abena Kristu bantanshi balelonganinamo.
## Uyu e muntu uwaleitwe Yohane mu Milimo
## Kabili tulabelenga ukuti Marko emufyala wakwa Barnaba
## Marko aendele pamo na Barnaba na Paulo ilyo baile mumulimo wa Mbila Nsuma mu Kupro napafu mu ncende ya Galatia
## Yohane afumine kuli bene no kubwelela ku Yerusalemu. 
## Ici tacasekeshe Paulo
## Panuma ya mwaka iingi, Paulo alangile nkumbu kuli Marko.
## Tapelele fye pakweba inkuta ukumusekelela
## lelo alaishe ukuti Marko ese kukumwafwa
## kabili amulumbwila pe bumba lya babomfi banankwe
## Uyu Marko balamulumbula ukuba umwana wakwa Petelo.
## Cimoneka kwati umutumwa Petro ewashimike Mbila Nsuma iyalengele Marko ukupilibuka
## Nakuba caishibikwa ukuti Marko alembele yi Mbila Nsuma mu kwafwiiwa no mutumwa Petro.
## Ici ciputulwa ca malembo kuti cayakanishiwa mu fipande fine pamo nge fi:
## Ukulondolola
## Ububomfi bwakwa Yohane kabatisha
## Ukubatishiwa no kweshiwa kwakwa Yesu
## Yesu aita basambi bakwe abantanshi
## Cilomfwika bwino pakusanga kuti Marko atendeka ukulondolola kwakwe ne cintu icacilamo, 
## imbila nsuma, no muntu uwacilamo, Yesu Kristu, umwana wakwa Lesa; 
## pamo ne tuntuko ya Mbila Nsuma, uyu ni Lesa.
## Ili shiwi lya Mbila Nsuma lyalola mu kutila ilyashi lisuma.
## Pakutendeka fye Marko alefyaya ukuti bakabelenga bamone cishinka cakuti ifyo balebenga lyashi lisuma ku balelibelenga no kulitetekela.
## Kabili atwalilila ukulondolola ukutila ili lyashi lisuma lili pali Yesu Kristu uushipelele fye pakuba umuntu, lelo mwana wakwa Lesa; 
## ekutila lyafuma kuli Lesa.
## Pamulandu wakuti Lesa etuntuko wa iyi Mbila Nsuma, yalikwata maka yakubomba mu myeo ya bantu abali no kuipokelela ukwisa kwakwa Kristu,
## Umulubushi uwasubwa, 
## kukusokololo bufumu bwakwa Lesa lyali lyashi lisuma nganshi ku muntu nse. 
## Pantu ukupitila mu mweo ne mfwa pamo no kututubuka kwakwa Kristu emo Lesa apekanishe nshila ye pusukilo, no kwingila mu Bufumu Bwakwe. 
## Lyashi lisuma mwe!
## Umusango Marko alondolwelamo Yesu Kristu umwana wakwa Lesa pamo nge Mbila Nsuma ku bantu ba pano isonde cakutupela itontonkanyo maka maka ku abantu abaya mukushimika icebo.
## Bushe finshi tulondolola ku Bantu lintu tuya mu kushimikila? 
## Bushe tulondolola pamulandu wa lukuta lwesu nelyo tushimika pamulandu wafyo icilonganino cingacitila abaleumfwa cebo? 
## Bushe tulondolola pamulandu wa fintu ifyatantikwa pa cilonganino nelyo tuilondola fye fwe bene? 
## Tulekabila ukushimika Shikulu Yesu Kristu pamo ngo mulubushi we sonde. 
## Pantu icine cine Kristu e Mbila Nsuma. 
## Ifintu fimbi fyashala fyakuicitila fwe bene kabili tekuti fipusushe bakomfwa ba cebo. 
## Kuli fye Mbila Nsuma imo, kabili Kristu aba eiyo Mbila Nsuma
## Nga cakuti twalolesha kubunte bwa batumwa, makamaka mwibuku lya milimo, Kristu Umwana wakwa Lesa ewalumbuka mu kubila kwabo. 
## Moneni ifyo Petro na Paulo balelumbula Kristu mu kubila kwabo. 
## Natusokolole Kristu, Umusubwa pamo ngo Mupusushi wa pano isonde.
## Panuma yakulondolola panono ulwakwa yesu Kristu pamo ne Mbila Nsuma, Marko atendeka ukulemba pamulandu wa bubomfi bwakwa Yohane kabatisha.
## Twabelenga ifi 
## Ububomfi bwakwa Yohane bwali bwakutangilila bubombi bwakwa Yesu Kristu.
## Yohane alishibe kabili alibombele uyu mulimo wakutangililo Mulubushi.
## Yohane asubilwe ukubombo uyu mulimo cibe talafyalwa.
## Yohane alishibe kabili alibombele uyu mulimo wakutangililo Mulubushi.
## Yohane alipokelele uyu mulimo apelwe.
## Ali no mutima wakuipela ekutila talefwaya kuicitile fyakwe.
## Pakulemba, Marko alebomfyako amashiwi ya mu Cipingo cakale pakulanga ifya:
## Ububomfi bwakwa Yesu bwatuntuka ku kale.
## Ewaishile kukufikilisho bulayo bwakwa Lesa.
## Apo bubomfi bwakwa Yesu tabulatendeka, kuli no kuba umuntu uwakuteyanya imitima ya bantu kukupokelela Kristu. 
## Uyu muntu ali no kuba ni Yohane.
## Ubwite bwakwa Lesa: Yohane kabatisha aitilwe kuli ubu bubomfi cibe talafyalwa. 
## Cintu icikankala, makamaka ku bantu abaipela ukubombela Lesa, ukwishibo kutila te bene baitile kuli ubu bubomfi.
## Lesa emwine wa mulimo wakwita bantu.
## Nalimo ici ecilefwaikwa ukupitulukamo pakuti tushininkishe nga cakuti pakuipela ukubombela Lesa talitilwe ku mwine.
## Tuli nokubomba ukupitila mwi senga lyakwa Lesa pakuti tutwalilile mu cishinka umulimo pamo nge fintu mupashi wa mushilo atungulula. 
## Pamulandu wakuti Yohane Kabatisha alishibe cishinka, atwalilile mu cishinka uyu mulimo wakutangilila Yesu untu aitilweko. 
## Ifi tulefimwena mu musango untu alelondolwelamo "...Aleisankonkapo uwancila maka uo nshifwile ukwinama no kukakula nshinga sha ndyato shakwe. 
## Ine ndemubatisha ku menshi, leo wene akamubatisha ku Mupashi wa Mushilo".
## Ulubatisho pamo no kweshiwa kwakwa Yesu
## Ububomfi bwakwa Yesu bwatendeka ilintu ali ne myaka nalimo amakumi yatatu.
## Mu kubelenga, twamona ifintu fibili ifyatangilile ububomfi bwakwe pamo ngo lubatisho no kweshiwa.
## Muli Marko tubelanga ifyo Yohane aleshimikila pamulandu wa lubatisho lwa kulapilo kukulekelelwa kwa lubembu kabili tumona ifyo abantu baleisa kukubatishiwa panuma yakuyebelela imembu shabo.
## Mu mabesi, tulemona Yesu abatishiwa kuli Yohane lyonse ilyo twabelenga aya malembo, tuipusha ukuti, 
## "Bushe cali icayana ukuti Yesu abatishiwe ulubatisho lwakulekelelwa kwa lubembu pamo nga fintu Yohane aleshimikila?"
## Muli Mateo tulelanga Yohane kabatisha aleipushe lipusho limo line, 
## "Elyo Yesu afumine ku Galili, 
## aile ku Yordan kuli Yohane,
## kukubatishiwa kuli wene, 
## lelo Yohane apana amukanye, 
## ati ine ndekabilo kubatishiwa kuli imwe, 
## naimwe bushe mwaisa kuli ine? 
## Ubwasuko bwakwa Yesu umwine kuti bwatwafwa ukusanga umo calolele.
## "Efyo catuyano kufisho bulungami bonse”. 
## Ili shiwi lya bulungami bonse, lilepilipula mapange yakwa Lesa pa Mwana wakwe Yesu Kristu.
## Icali mu mapange yakwa Lesa cakuti Yesu abe pakati ka bantu, no kuisokolola pakutendeka kwa bubomfi bwakwe bwine.
## li lisambililo ilikalamba kuli ifwe mu nshiku sha lelo ku ncende ukuli konse kuntu shikulu, 
## kukubombo mulimo uuli onse, 
## tulingile ukuba pakati ka bantu no kuilinganya mu mumusango twingapokelelwamo ku bantu.
## Icacitike panuma ya lubatisho lwakwa Yesu kwisuka kwa mulu pamo nokwikila kwa Mupashi wa Mushilo, pali Yesu mu cipasho ca Nkunda. 
## Elyo ishiwi lyafumine kumulu aliti, " Niwe Mwana wandi uwatemwikwa, muli iwe emo mbekelwa," 
## Nelyo tekuti twiluke bwino umwalolele ukuwilila kwa Mupashi wa Mushilo, 
## cimo ico tulingile ukwishiba cakutitila Yesu alisubilwe kukubomba mulimo wakwe pano isonde.
## Tusambilila pamulandu wa uku kusubwa ilintu Yesu akulumbwile muli Luka"
## Mu mulimo onse untu Lesa atubika, tulekabila amaka ya Mupashi wa Mushilo cila bushiku pakuti tubombe bwino. 
## Ca cine tulekabila ukubapo kwakwa Lesa pakuti tupelwe amaka ya Mupashi wa Mushilo kukutukoselesha munshita sha kunakuka no kutompoka, 
## abatumwa bale shipa pamo no kukosa mukushimike Mbila nsuma pamulandu wakubapo kwa Mupashi wa Mushilo. 
## Elyo naifwe bene twingabomba nga cakuti Mupashi wa Mushilo ali mu myeo yesu. 
## Tatulingile ukushintilila pa bukonse bwesu nelyo fintu twaishiba nelyo amasambililo nelyo ifyo twaishibe cebo nelyo amaka ya ndalama pantu tafyafwa.
## Lelo Lesa Mupashi wa Mushilo akatupela ubucingo pamo ne ushanshisho ilinti tuli mu bubomfi.
## Ishiwi lyafumine kumulu lileimininako ukusuminisha pamo no kubekwa kuntu Lesa Tata akwata mu mwana wakwe.
## Mu milimo yonse intu tubomba, cikankala ukwishibo kuti tulecito bufwayo bwakwa Tata uwa kumulu. 
## Nelyo tasosa ne shiwi ilingofwika pamo nga fintu cali ilya nshita, kulabe nshila Lesa atwebelamo kuti tuli mubwite bwakwe. 
## Inshila imo alatulengo kuba bapamfiwa ku mutima na mu matontonkanyo. 
## Kulaba ukukwata icimonwa ca milimo ya kunshiku sha kuntanshi pamo ne nkumbu ku mutima. 
## Intungulushi shesu mu bwina Kristu nasho shilafwilisha pakusokololo bwite bwakwa Lesa.
## Marko alondolola ifyo inshita yakwesha yali pakutulanga mububomfi mwalibe fintu ifyakutontonkanyapo.
## Tatulingile ukutontonkanya ukuti tukalasangalala nshita shonse pakubomba imilimo Lesa akalatubikamo.
## Kukalaba ne nshita sha fyakwesha pamo na matunko.
## Yesu atendeke ukushimikila mu Galile. 
## Panuma Yohane nabikwa mu cifungo. 
## Kuti twamono kuti, nelyo ababomfi bakwa Kristu bengaleka ukubomba kukupatikishiwa na Bantu, ukubila kwa Mbila Nsuma tekuti kwiminine iyo. 
## Lilya line umubomfi umo aleleka ukubomba, kuleba bambi abaletendeko kubomba, limo mu maka ayacila uwabalilepo.
## Ifi efyo twamona apa. Yesu atendeko bubomfi ubukalamba ukucila bubomfi bwakwa Yohane kabatisha uwali nomba mu cifungo.
## Kabili twamono kuti Yesu akwate bumba ilyo asambilishe milimo, na mukuya kwanshita alibapele ububomfi bwakwe.
## Cisuma kuli ifwe ukuba abaibukila kutila ububomfi Lesa atupela tabwaba ubwakwa cilamuntu; lelo kubombela pamo na babwananyina. 
## Eico, natusambilisheko abantu bambi abengatwalilila nga cakuti tatulipo.
## Kwaliba insoselo iitila, “Pafwa Bantu pashala Bantu.”
## Umusango abasambi bantanshi babombelemo uletulango kupamfiwa pamo ne fintu ifyaba mu busambi. 
## Ukwabulo kuwayawaya bashile ncito shabo ne ndupwa ne fibusa pamulandu wakukonka yesu.
## Bushe nga cakuti shikulu atwita mukumubombela kuti twaipela kukumukonka ukusha bwikashi bwesu ubusuma?
## Bushe twasumina ukupita mu fyayafya? 
## Ifintu fyaba mu busambi efilumbulwa mu Mbila nsuma yakwa Marko
## lipepo lyandi ukutila ilintu tulesambilila iyi Mbila Nsuma, Shikulu kuti atulengo kumukonka ukupitila mwi senge lyakwe.
## Kale sana, abantu balenow bwalwa nangu mwangashi mu nshita shalinga.
## Ilingi line balenwa pa mulandu wa kuti lutambi lwabo nangu pa kupepa, inshita ya kulobolola, pa kupepele mfula, pa bwinga nangu pa cililo. 
## Shino nshiku mikalile yesu naipusana saNA. 
## Uuli Onse kuti anwa.
## Abengi banwa lyonse ilyo batemwa, kabili banwa ukulingana ne fyo balefwaya. 
## Bamo balasosa no kutila teti bakwate insansa nga tabalenwa. 
## Bamo baleshiba ukuti balenwa ukucilapo, lelo bafilwo kuleka. 
## Aka katabo kalembelwa bena.
## BUSHE ULUPAPULO CINSHI?
## Ulupapulo fikomo na mafunde yatungulula abekala calo no tubungwe twa bantu.
## Ulupapulo e funde likalamba ilya calo. 
## Ulupapulo lusuma lupakamisha no kucingilila insambu no buntungwa bwa bekala calo.
## Imitekele isuma yaba mumafunde ya lupapulo ulucingilila insambu no buntungwa bwa bekala calo.
## NGA KANSHI ULUPAPULO LWA CILONGANINO CINSHI?
## Pakwasuka ili lipusho, natweshe ukulondolola “ICILONGANINO” atemwa “ulukuta lwakwa Kristu”. 
## Icilonganino libumba lya Bantu abaitwa ukufuma mu calo abatetekela no kupokelela Yesu Kristu mu myeo yabo nga mupusushi kabili shikulu wabo.
## Ili line bumba e lukuta lwakwa Kristu kabili ecilonganilo cakwe atiile cikakulwa pali wene.
## Bonse aba balitetekela Yesu Kristu ukuti Mwana wakwa Lesa uwafwilile pa membu shabo no kwima kubafwa panuma ya nshiku shitatu. 
## Icilonganino atemwa ulukuta lwakwa Kristu libumba lya bantu abafyalwa cipya cipya nokufyalwa kwa ku mulu na Mupanshi wa Mushilo
## Icilonganino atemwa ulukuta lwakwa Kristu libumba lya balubulwa no mulopa wakwa Kristu ilyo bamutetekele no kumupokelela mu myeo yabo ili bumba lilifye mpanga yonse nangu tatulelimona na menso
## Intuntuko ya ici cilonganino ni Lesa Mukulu
## Tecakwelenganya na mano ya muntunse, awe Kristu Yesu umwine ewacitampile elibwe cakulwapo
## Ici cilonganino cafwelwe pa bushiku bwa Pentekoste
## kabili cicili cile kulwa mpaka Shikulu akese mulwelele elyo cikapwililika
## Eico Kristu e mwine kabili.
## Mwebatemwikwa, apo shikulu Yesu Kristu e mwine kabili e Mutwe wa cilonganino alikwata amaka ne nsambu yakucita icili conse mukati ka cilonganino. 
## Cacine na nomba line shikulu acili alebomba mukati ka cilonganino cakwe na Mupashi Wamushilo
## Mu Cebo cakwa Lesa tulemonamo ifikope ifitwafwako ukulondolola icilonganino, pamo ngefi:
## Mubili wakwa Kristu
## Mu Bena Efeso umubili umoneka uwalambatila no kwampana capamo no mutwe.
## Mu Bena Kolose Umubili upwililika mu mutwe bu umo bulemoneka apabuta tutu. 
## Umutwe no mubili fili cimo kabili ca pamo. 
## Tekuti uumutweupatulwe ku mubili. 
## Icilonganino ngacapatuka ku mutwe ninshi cafwa, tekuti cibe ica mweo nakalya.
## Umutwe e mweo waciko, ne ntulo ya cakulya caciko, nakabili katungulula wa ciko
## Nangula tulemona bu umo mu cilonganino lelo muli ukulekana kwa milimo ya cila cilundwa. 
## Ukupitila mufilundwa fya Mubili Wakwe (icilonganino icimunakila), Kristu, Umutwe alanda na bantu pano calo.
## Icilonganino apa pantu cileitwa tempele ilya shila umo Lesa ekala mu Mupashi. 
## Kalenga wa liko ni Lesa.
## E ntulo wa liko
## Kristu Yesu ekakula
## Kabili wene Elibwe no mufula wa kukulapo
## Ni Kristu wine Elibwe lya patungi uku fyonse fyololokela
## Muli aya malembo isambililo lilimo pa cikope ca cilonganino nge ng`anda yakwa Lesa, 
## nipa milimo ne mibele ya mukati ka ng`anda ifyasuminishiwa nefishilingile mukati ka ng`anda yakwa Lesa ifili mu cebo cakwa Lesa. 
## Ing`anda yakwa Lesa ya mushilo.
## Muli ici cikope tulemona Kristu nga kacema musuma uwafwilile mpanga shakwe shonse mu cilonganino cakwe. 
## Apo ni kacema mukalamba eusonta bakacema banono (abakalamba) mu cilonganino
## Muli Kristu Abayuda na bena fyalo abatetekela bali umubili umo ekutila umushobo umo
## Imfwa yakwa Kristu eyatuwikisha. 
## Bonse tulekelelwa imembu no kupusuka pakutetekela Yesu Kristu.
## Nomba capamo tuli bang`anda imo.
## Muli ifi fikope fya cilonganino pamofye nafimbi ifishilumbwilwe tulesambililamo ifintu ifikulu sana pamo ngefi:
## Mubili wakwa Kristu
## Bukule bwakwa Lesa
## Ni Øanda yakwa Lesa
## E cifulo ca mpanga shakwe
## Buntu bupya
## KRISTU YESU E MUTWE WA CILONGANINO CAKWE
## ICILONGANINO ATEMWA ULUKUTA ULULI PACIFULO CIMO
## Mu cebo cakwa Lesa tulemona ifyo ifikope fya cilonganino conse nafyo fikope fya lukuta lwakwa Kristu ululi pa cifulo cimo. 
## Mulandu nshi? Mukwai ekufwaya kwakwa Lesa Mukulu ne Mfumu Kristu Yesu. 
## Icikope fyacilonganino conse fibe ifikope fya filonganino pa ncende shonse.
## Moneni Amalembo aya, filonganino ifisangwa muncende shalekanalekana mu malembo fileitwa “ifilonganino fyakwa Lesa”, 
## pakupakamisha icishinka cakuti fyafuma kuli Lesa kabili fyakwa Lesa, 
## ifilonganino fya kwa Kristu pakushininkisha ifyo kuli nalubula ebo tuli no kulubulula; “ifilonganino fya bamushilo”,
## ili shina lilangilila imbela yabasangwa mukati ka cilonganino; ne shina lya kulekelesha, 
## “ifilonganino fya Benafyalo”’ ilishina lilanga ubukulu no kushika kwa bwite bwakwa Lesa.
## ISAMBILILO LIKALAMBA
## Mufikope fya cilonganino ifikalamba tulemonamo nifi:
## Apo icilonganino ni ng`anda yakwa Lesa fyonse naficitwe umwabela amapange no kufwaya kwakwe. 
## Icibemba cimo citila, “Ing`anda ya munobe ni Øanda ya malwa”. 
## Emukutila bukateka no butungulushi mukati ka ng`anda bwaba ku mwine ng`anda. 
## Ifunde lyakwe eliteka mu ng`anda. 
## Ifintu atemwa eficitwa mu ng`anda. 
## Ishiwi lyakwe elikonkwa.
## Pantu Kristu e mutwe wa cilonganino, bonse mukatika cilonganino bafwile ukumunakila nokumukonka.
## “Ukwalola umutwe eko mubili uya”. 
## Nakabili, “Ukwabulo mutwe umubili untu wafwa”.
## Icilonganino capangwa na Lesa. Kristu e kakuula wa ciko. 
## Bakakuula bambi basakamane ifyo balekuulila no mufula balekuulapo
## Apo tuli umo muli Shikulu, napabe isenge pakati kesu
## Natwasuke nomba ili lipusho
## “ Nga kanshi ulupapulo lwa cilonganino cinshi? ”
## Apo natumfwa no kwishiba ukuti icilonganino cileitwa ing`anda yakwa Lesa mu Cebo cakwa Lesa, 
## tekuti tupape pakumfwa ukuti ishiwi lyakwe, Icebo cakwe efunde no lupapulo lwamukati ka ng`anda yakwa Lesa. 
## Cacine, “Amalembo yamushilo yonse yena mashiwi yakwa Lesa.
## Kanshi kuti wayabomfya pakufunda pa cishinka, pakwebaula abaluba, pakwalula abali mufilubo, no pakufunda ifyo abantu bali nokuba abakaele pa cinso cakwa Lesa. 
## Eico kanshi Amelombo Yamushilo yalafwa umuntu wakwa Lesa ukuti akwate fyonse ifyo alekabila pakuti akwate amaka yakubomba umulimo usuma uwa musango onse”
## Amalembo yaletweba ati, Kristu e mutwe wa cilonganino na Mupashi e bukota bwesu e Kafwa wesu. 
## Tuli na Lesa, kanshi nani nomba uwingatutinya? Takuli, kabili takwakabe!
## Ulupapulo lwa Christian Brethren
## Ba minshoni mu filonganino fya CMML pakwishiba ukuti icilonganino cakwa Lesa kabili Kristu e mutwe wa ciko tabapangile lupapulo lwa mafunde yabo abene. 
## Bapele Lesa ne Cebo cakwe amaka yakuteka no kutungulula icilonganino cakwe. 
## E mulandu wine ilyo bafikile muno calo cesu balembeshe ifilonganino ku buteko ne pepala lipela ifyo basumina no kucita ngo bunte bwa kusumina kwabo. 
## Ubuteko bwa cino calo bwalipokelele ili pepala ne filonganino fya CMML fyalelembeshiwa pa maka ne nsambu she pepala line li.
## Mukuya kwa nshita bamo mukati ka filonganino fimo balifwaya ukupanga ulupapulo ulwapalanako nefilonganino fimbi. 
## Ici caliletele ubwafya mukati ka nkuta sha Christian Brethren pa nshita itali.
## Bamo balifuma namu Christian Brethren no kulembesha ifilonganino mwi shina limbi.
## Pamulandu wine pa 16 July 1990 abakalamba ba filonganino naba minshoni mu filonganino fya Christian Brethren mu Zambia balikumene ku Kalulushi Chibuluma pakulolekesha pa lupapulo lwa CMML. 
## Panuma ya uku kulongana calisuminishiwa ukukonka icikope ca cilonganino mu cipingo cipya umo Kristu e Mutwe, 
## icebo cakwe endubulwila nakaputula wa fikansa kabili elupapulo lwa cilonganino cakwe. 
## No lupapulo lwalembelwe panuma yakulanshanya lusumbula, Amalembo Yamushilo ne fikomo fifwile ukukonkwa mu lukuta lwakwa Kristu mu Cipingo Cipya. 
## Ulu lupapulo lwapusana ne mpapulo sha filonganino fimbi. 
## Eico cilefwaikwa sana ukuti cila muntu akwate kope wa ulu lupapulo. 
## Kabili kuti cawamisha ukuti bonse tube no mupashi wa bena Berea ukupokelela amashiwi no kuya bebeta ukumona ngaya cine. 
## Lesa wa mutende abe nenu.
## LIPUSHO NO BWASUKO
## Pesamba lya uyu mutwe twapeela incende kuli bakabelenga wesu ku kwipusha amepusho ayali yonse ayo bengakwata.
## Bakabelenga bambi kuti batuma amasuko. 
## Tukafumya muli fyonse fibili ifyotukamona ukuti kuti fyayafwilisha abantu abengi mu filonganino fyesu. 
## Ngacakutila ilipusho lyenu likuminefye imwe mweka, tukesha ukumipela ubwasuko bumikumine ukupitila mukumilembela kalata nangu email.
## Ilipusho lyakubalilapo nili: “Ilyo umuntu umupya aiminina pakupwa kwa kulongana nokutila untuwatetekela elyo alefwaya ukuba membala wa ici cilonganino – Lutampulo nshi tulingile ukusenda? 
## Bushe pali uukwete ubwasuko pali ici?
## Ba Mulenga, muli bamo pa ntungulushi sha cilonganino ca Christian Brethren kwa Songa. 
## Bushe ni lilali bashimpile icilonganino?
## Musango nshi tulingile ukupokelelamo umweni pakuba nga membala mu cilonganino cesu?”
## Icilonganino cashimpilwe mu 1992.
## Bushe imwe mwatampile ukukonka Imfumu yesu Yesu Kristu lilali?
## Ine naishileba umwina Kristu mu 1990 ilyo ba Isaiah Chalwe bangafwilishe panuma ya kunshimikila Imbila Nsuma.
## Namukwata ituka kwa Songa. 
## Bushe fintu nshi ifyo mushitisha?
## Ifipe nshitisha: grocery, ifyakulya, ifyela elyo ne fyakufwala no muti wa cingeleshi.
## Bushe muya kwi mukushita filya fipe?
## Ifi fipe nshita ku Kasama elyo na ku Nakonde.
## Bushe muyako imiku inga?
## Mu mweshi umo nyendamo imiku ibili.
## Bushe mwamonamo amafya ya musango shani muli uyo mulimo wa makwebo?
## Pa myaka ikumi na ibili mu makwebo yandi ndasanga amafya ayalekana lekana: 
## ubupupu mwishitima (train), 
## abantu bamo tabalipila inkongole, 
## abalupwa bamo balafwaya ukusenda ifipe ukwabula ukulipila, 
## abantu bamo balantunganya (suspect) ukuti ndabomfya amalele mu makwebo yandi, 
## bambi nabo tabaishiba ukucepelwa amaka kwa ndalama yesu iya Kwacha.
## Twebeni ubupusano pakati ka imwe na bamakwebo abashasumina!
## Pamo nga shimakwebo umwina Kristu nshishitisha ifipe ifileta ubwafya ku bantu pamo nga: 
## Ubwalwa, fwaka elyo naimbi imiti ikola. 
## Pa mulungu ndesala ituka pa nshita ya mapepo 9 koloko ukushinta napa 14 koloko.
## Bushe shop yenu yamwafwa shani ukubomba umulimo wakwa Lesa?
## Mwituka lyandi ndabila imbila nsuma ku bantu bamo abesa kukushita ifyo balekabila.
## Bushe kuti mwapandako amano kuli abo abalebelenga ili lyashi abo abengafwaya ukutampa umulimo wa tuma shop mu mishi yabo?
## Abalefwaya ukutendeka amakwebo pa myabo kuti batendeka nga cakuti nabaipelesha ukupita mu mafya aya misango iyapusana pusana.
## Bafwile ukwishiba ukupenda bwino pakuti baleishiba ifyo baleposa indalama nga muli ubukumu nangu iyoo.
## Bafwile ukwishiba ifipe ifyo abanto bafwaya sana kuli iyo ncende pakuti tabali nokuposa ifipe ifyakokola sana.
## Ine nabombele umwaka umo no muntu umo mwituka lyakwe ilyo nshilatampa amakwebo yandi.
## Bushe namukwata amashiwi ayakulekelesha?
## Natasha sana pa mepusho aya elyo nokulanshanya ukusuma.
## Kuti twapyungila abantu no bunte bwesu mu musango shani?
## "TWEBENI IFYACITIKA MU MWEO WENU!”
## Ubunte cinshi? Ubunte lyashi.
## Kwaba amalyashi ayapusana pusana. 
## Lelo ili shiwi lya bunte lyalola mu kulanda pa fintu ifyo twapitamo ne filecitika umo twikala. 
## Kabili libomba pakushimika ifyo twapitamo nefyo abantu bambi bapitamo pamo ne fyabacitikila.
## Nga cakuti twashimikila banensu ifyo twapitamo nangu ifyatucitikila, cilabakoselesha.
## Nomba twalalanda pa bunte bwa mweo wesu, napakupusuka kwesu.
## Muli ili lyashi tweba abantu pafyo Yesu atufumya mu lubembu ekutila ukufuma mu bubi mubufumu bwamfimfi ubwa kwa Satana.
## Ubunte kuti bwapelwa ngefi:
## Ukweba abantu ifyo twali, ilyo tushilaishiba Yesu.
## Ukulanda, pafyo twapokelele Yesu, nefyo cacitike, pamo ne nshita ne cifulo uko twali.
## Ukulanda pa myeo yesu ifyo twaba pali ndakai nefyo tulecita mu bwina Kristu bwesu.
## Abantu nga baumfwa ilyashi lya musango uyu pafyo Lesa abomba mukutupususha, cilabakoselesha. 
## Na banensu ababa mu bubi nga baumfwa ifyo Lesa acita mu myeo yesu, kuti baisula imyeo yabo no kuipela kuli Shikulu Yesu Kristu.
## Mu bunte bwe pusukilo
## tuumfwa amaka pafyo Lesa abomba mukupilibula abantu.
## cilatwafwilishako ukumona ifyo Lesa te wakapatulula mukubomba kwakwe.
## onse uwaumfwa nga aipela kuli Yesu nao wine kuti apokelelwa nangu aba mu bubi ubuli shani.
## Aya e malemba yamo ayengafwilisha pakupela ubunte:
## Natubomfye ilyashi lyepusukilo lyesu tulande nokweba abanensu pafyo Lesa atucitila mu myeo yesu ukwabula insoni.
## Nga mulefwaya kuti mwatutumina ubunte bwenu. 
## Kuti twabulemba muli magazini uukakonkapo.
## Tamulingile ukushimikila! Soseni fye ifyacitika mu mweo wenu.
## Mwipifye! Kusosa fye pali amaminute yasano nelyo ukucefyako.
## Bomfyeni ibesi limo nelyo yabili!
## Soseni mu musango wakuti abantu bamone ukupilibuka kwenu ukufuma ku mikalile yenu iyakale!
## Lembeni ubunte bwenu no kupela intungulushi imo ukubelenga. Kuti bamyeba nga cakuti abantu kuti baumfwa.
## Mwinenuka nga cakuti abantu baseka ubunte bwenu. 
## Lesa kuti abubomfya mu myeo yabantu bamo!
## Ukusambilila ne mipepele ipya?
## Imisepela sha sansamuka palwa masambililo yapya
## Pali cimo, pa 10 November 2008 mu Kasama, imisepela shalongana pa ng`anda ifikililapo abeni, 
## inshiku shimbi shalalonganina pa cilonganino ca Anglican Church. 
## Shili ishansansa akabungwe akapya nakaleta imibombele yakako mu musumba wesu, 
## kabili baletulaya “Insambu nge misepela” na “Ukutukansha mu mibombele yalekana lekana”. 
## Imisepela yalayamba ukusambilila palwa kuteka inkoko, 
## ifyakubomfya icitunshi tunshi camu ofeshi, 
## inshila ishakusomenamo, 
## ifyakuleta ifintu nangu abantu pamo, 
## Ifya kubomba mu makwebo, 
## Ifya kulanshanya elyo nafimbipo ifikankala – fyonse mu mulungu umo! 
## “Elyo pa Cibelushi, tukalapoka icitupa icakulangisha ukuti natupwisha amasambililo. 
## Ifyo twebelwe kuli bamo pali bene. 
## Mucine, imisepela ukufuma mu filongannino fyesu eko bali nabena – tapali nangu umo ulefwaya ukupanya ilishuko likalamba ilikukwatilapo amasambililo nayambi elyo ne citupa.
## Ubwite bwa mu mipepele ipya
## Panuma ya nshiku shine, umulumendo umo aisa nokutweba ukuti baleshitisha ifitabo ifyakubelenga kulya kwine. 
## Pamulandu wakuti tabakwete amapepala ya palwa masambililo, abasambi nabakoseleshiwa ukushita ifitabo fimo ifyo – fyonse – fikwete umutwe unono uleti
## Pe bula lya ntanshi lya cila citabo palebelengwa ati
## “Tulesubila ukubelenga kwa ici citabo kuli fye lutampulo lwa ntanshi ulwa lwendo lwenu mukusanga muli iyi mipepele ipya kabili iikankala iye sonde.
## Icilonganino ca Scientology International
## Scientology mipepele ipya iyatendekwe no muntu umo uweshina lya L. Ron Hubbard (1911 - 1986) apo papite imyaka 50 mu America. 
## Atampile amasambilisho ayaleendela pamo nokucita mukwafwilisha abantu pakuti imikalile yabo ingaya pantashi. 
## Abamukonka balishininwa apakalamba palwa ena icakuti balalemba muli cila citabo pa fitabo fyabo:
## Mucine kuti casoswa ukuti abantu tabakwata icibusa ukucila ena
## Icamupamba cilekabilwa ukusosa ukuti imitontonkanishishe shabo pali Lesa, Icipingo, ubwikashi bwa muntu kuntanshi, 
## nefyo ificitwa fya muntu fifwile ukuba, 
## elyo ne fintu fimbi ifikumine ubwikashi bwa muntu fyalipusanininafye na masambilisho tusanga mu cipingo.
## Eico imisepela shesu shakanshiwa mu fintu ifisuma, lelo fya endela pamo nobwite bwakuilunda ku mipepele ipya.
## Tuletontonkanyapo shani nge ntungulushi sha cilonganino?
## Tapali bwafya? Natumone!
## Te bantu abengi balemoneka ukukwata ubwafya pali ici.
## Natwebwa ukuti neciputulwa ca masambililo cilebombela pamo na bantu ukufuma ku cilonganino ica Scientology, 
## ba Ministry Of Education balabasuminisha ukukansha bakafundisha bamu masukulu mucitungu ca Mikoti mufya milanshanishishe. 
## Ba folontiya ukufuma ku cilonganino ca Scientology balebomba naba OASIS Forum, mukukansha bashimapepo mu ncende ishapusana pusana mu Zambia na masambilisho ayo Ba Hubbard atendeke.
## Ngacakuti onse alemoneka uwasekela pali ici, bushe kuti catupamfya ukucilandapo?
## Twalicita. 
## Pa 31 December 2008, Editor wa “Natuleya – Let's go! akumene ne ntungulushi ikalamba ya kabungwe kalubwilwe kabili na umo kakansha wafya Scientology mu Headquarter ipya mu Northern Province.
## Icimonwa icisuma icikalamba
## Ba Hezborn Chintu muntu umo uwayangusha, uwacenjela mukulanda no kulondolola ifintu.
## Afuma ku Mikoti, ku lukuta afuma niku New Life na ku Apostolic Faith. 
## Alikwata icimonwa icakosa ica kupela isubilo no kukosha imisepela sha mu Zambia pakuti shingamba ukuikalila – ukupitila muli fyonse ifyo Lesa Mukulu ashipela mu ncende shabela. 
## Alipata umusango onse uwakushintilila pali bambi elyo alikwata amatontonkanyo ayengi ifyo ukubombela capamo ukwa cine cine kwingatwala imisepela pantanshi.
## Alamono bukankala bwakulundulula ifya bulimi, 
## kabili aba no mutima wakuisunkilisha pakuti akabungwe kakwe aketwa “ORGANISATION OF USEFUL YOUTH – O.U.Y.” keshibikwe nokwamba ukubomba mukwangufyanya.
## Panuma fye ya myeshi ibili mu Kasama, nabakansha imisepela ukushinta ku 350, 
## emukuti imisepela yasambilile amasambililo yalepelwa pa mulungu umo mufya butungulushi bwamakwebo.
## Abengi pali abo, balakoseleshiwa ukupitila muli kandalama bapoka, 
## baleesha ukongola abanabo ukuti bailundeko kuli ili bumba, 
## nangu pakutila bambe akabungwe kaifi fine mu ma district yambi. 
## Ubuyo bwa kabungwe ka OUY pa National Level kukwanya imisepela ukushinta ku cipendo ca mutapendwa umo ilyo lyonse papita imyeshi itatu ukutendeka mu January 2009. 
## Nga cakuti cila musepela walalipila K1,000 cila mweshi, 
## lyena ubutantiko bwabo “Vision 1 pin” bukalenga amakana ya misepela ukunonkelamo muli isho ndalama mu musango wama “loan” (wakushikongwesha), 
## ukushituma kumasambililo, 
## nangu ukushisambilisha umo shilefwaisha ukwishibilapo. 
## Ba O.U.Y. balikwata ifya kucita ifingi: Balapanda amano mu ncito umuntu afwaya ukubomba mu bwikashi bwakwe, balabomba nabapelelwa, 
## ukulwisha ubulwele bwa HIV/AIDS elyo nokulwisha imibomfeshe ibi iya muti, balutungilila nefya bulimi. 
## Ilipusho lyonse ilyo umuntu engakwata pali aba bantu bacincila ne mpela – ubuyo ne nshila ili bumba likwete fileumfwika ifusuma no kulangisha imisepela shesu intunga iisuma iya mekashi yabo.
## Ukupyunga ukwabula ukulashimikila
## Nomba, cinshi ba Scientology balefwaya ukucita muli aka kabungwe katendekwa na bena Zambia? 
## Philippa Sondergaard, namayo uuli ni Reverend wa lukuta lwa Scientology Church mu South Africa, 
## uwacenjela mukulanshanya no muntu uli onse, 
## kabili uuli umo pe bumba litwa “Volunteer Ministers” abo pali ino nshita baimya lulu wakula endauka mufyalo ifya lekana lekana mu Africa,
## mukupyungila abantu mu ncende shonse no kubeshibisha pafyo icilonganino cabo cafwilisha. 
## Ukufuma mu October 2008, babombela pamo nakabungwe ka OUY. 
## Uyu namayo elyo kwali ukulanshanya, akoselele ukulanda ati, 
## “Tatulelanda palwa cilongaino cesu, tulepeelafye amasambililo”
## Onse kuti aikalilila mu cilonganino umo ali, bena balefwayafye ukuleta “amasuko yalemoneka” ayabomba mu muntu uwa citetekelo icili conse, konse uko engaba.
## Akeyala kabo (website), ne citabo icakosa icakwata amabula 700 icitwa “Scientology Handbook” ifyo twapelwe, filesuminisha ifya kufika kwabo. 
## Elyo na Ba Chintu pamo nge ntungulushi ya OUY alisosa apabuta ukuti ena tasumina mu masambilisho ya Scientology, 
## alilundapo ukuti “Teti shitishe Shikulu Yesu necintu icili conse.”
## Ukulatanda imipepele yabo ukupitila mukushitisha ifitabo
## Muku, ilyo ena na Philippa bafililwefye ukukana pafyo aya masambilisho ya Scientology yali namaka pamisepela shesu, 
## ilyo kwali ukulanshanya, nilyo twalandile pafitabo baleshitisha. 
## Calishibikwa apakalamba ukuti ifitabo ukufuma kuba mipepele imbi filaleta icifulunganya ku bena Kristu mu mishi elyo na mumisumba. 
## Nefyo balemba fikalakubula imisepela ishingi imitima shikambe nokufwaisha ukwishibilapo na fimbi palwa fisumino fyabo ne mikalile yabo. 
## Nga shashininwa, shikatetekela ukuti, takwaba Lesa umo, lelo baba abengi nalimo amakana na makana. 
## Nga cakuti shalyamba ukutontonkanya ukuti Yesu ecibusa icacilapo, shikalatila “Ron” (Hubbard) ecibusafye cacilapo. 
## Shikalatontonkanya ati bashitata na banamayo bonse balibafye bwino, elyo nepusukilo talikwete cinto.
## Shikaalukila ku fitabo fya Scientology mukufwaya icishinka, Icipingo cikasanguka icafye mu menso shaiko.
## Nomba ilipusho likalamba
## Kuti twacita shani nge ntungulushi mu filonganino fya ku Christian Brethren nangu nge filonganino fya evangelical Church, 
## ilyo imisepela shesu shilefwaya ukunkanshiwa ilyo kuli aya maseminars?
## Bushe tubasuminishe? 
## Bushe tubasoke? 
## Bushe tubakanye ukusangwako?
## Ubusuko ubuli bonse ubwawamisha mukumona kwenu, twapapata tulembeleni mukwangufyanya! 
## Amatontonkanyo yenu pali uyu mulandu yakatwafwa ukulemba ilyashi lya kulekeleshako pali uyu mulandu. 
## Elyo mwilaba ukulondolola umulandu mwapelela amasuko yenu ukufuma muCipingo!
## Pali uyu mutwe twakulakwata amalyashi ayalekana lekana. 
## Pa mulandu wa ncende inono tatwakulabwekeshapo fyonse ifyo muntu engabelenga mu manewspapers yambi, 
## lelo twakulalanda pa malyashi ayakulatulenga ukupepelana no kupepelako bambi kunse ya Zambia nangula imilimo yakwa Lesa imo. 
## Nga cakuti namukwata amalyashi pa maconferences ili no kubako, 
## amasambililo, 
## ifitabo fipya, 
## inshita ya kupyungila, 
## amalyashi ukufuma mu Bible school, 
## nangula fimbi ifikumine abengi, 
## twapapata twishibisheni.
## Abena Kristu abafuma mu Northern Province, Luapula na mu Mikoti babombele ca pamo imyaka 15 mu kupilibula Icipingo cakwa Lesa mu Cibemba ndakai. 
## Aba Bible Society baprintile Cipingo Cipya kale mu 2003. 
## Amatranslators ca pamo na mareviewers balefwaya ukupwishishisha umulimo onse ukushinta pa 2010. 
## Natubafwe ukupitila mu kubapepelako! 
## Elyo kuti cawama ukubakoselesha pantu mulimo uwakosa
## UKUPEKANYA IMILIMO YA MISEPELA
## Nga cakuti abantu balefwayo kufikilisha mapange yabo mu bwikalo, cikankala ukuteyanya bwino. 
## Ifi, efyo cilingile ukuba na mu milimo ya misepela. 
## Abantu abatungilile milimo ya misepela, balingo kubikako amono kukuteyanya.
## Cintu icikankala ukubika mu mapepo ifintu ifikumine misepela. 
## Panshita ya kupekanya cilingile ukutontonkanya pa fintu ifyaba ngefi:
## Pakubala, cikankala ukwishibo kuti fintu balepekanya fya misepela.
## Ukupekanyakwa milimo ya misepela takulingile ukupalana no kuteyanya kwa milimo imbi iyaba palukuta.
## Ica cibili, imilimo ya misepela ilingile ya bamo kubomfya kwa mubili, amatontonkanyo pamo no mupashi.
## Iyi milimo ilingile ukusalapule mibili ya misepela
## Umuntu alinga kusalapulwa mu matontonkanyo ilintu acili umusepela. 
## Ukusalapule misepela ukufika kukwishiba Lesa, e cintu icilingile ukuba mu mano pa kuteyanye milimo ya misepela. 
## Ica citatu, pakuti uyu milimo ufikilishe amapange, Icebo cakwa Lesa cilingile ukubamo. 
## Amalembo ya mushilo yalikwata fyonse ifyo imisepela ikabila pakuti bekale imyeo yakutemwa Lesa
## Imisepela yabo Bantu abampomfu kabili abasupilo kwishiba fintu. 
## Na cimbi cintu icifwaikwa pa kuteyanye milimo ya misepela kupatankanyamo ifyakucita ifingi. 
## Imisepela tayatemwa ukucite cintu cimo cine lyonse lintu balongana.
## Balatendwa mu kwangufyanya. 
## Intungulushi sha misepela shalingo 
## Ifintu fimo ifingalingo kubika mu kuteyaye milimo ya misepela nifi: Ukusambilile cipingo
## Nalimo kuti cawama ukubelenge ciputulwa ca malembo nangu mutwe we sambililo nelyo mweo wa muntu umo mu cipingo . 
## Kuti cawama ukuteyanya mepusho nelyo kubomfye citabo icalembwamo amepusho. 
## Pakuti misepela ikwate akakonkelelo, cikankala ku ntungulushi ukubasambilisho musango wakukonka pakutungulula mu mabumba ayanono.
## Ukwipushanya mepusho
## Icikalamba muli uyu musango wa kusambilila kwa misepela, kwishiba papelele amano yabo.
## Nalimo amepusho kuti yafuma mwi sambililo limo nelyo mumasambililo ayapita panshita iyalinga. 
## Kwaliba na mepusho ayalembelwa libela mufitabo.
## Kwalibe fintu ifyo imisepela ifilwo kumfwikisha. 
## Mu kutekanya intungulushi kuti shateyanyo kulanshanya kwa misepela pali ifi fintu.
## Kabili cintu cikankala ukusuminisha umuntu umo, uwaishiba, ukubika pamo ukulanshanya konse. 
## Cintu icisuma ukutungulula bwino uku kulanshanya.
## Icintu cimbi ico imisepela ilingile ukusambilila mapepo. 
## Nelyo kulabe nshita sha mapepo pa lukuta cili cikankala ukuti misepela ilekwate nshita na imbi iyakulanda na shikulu, shibo wa mu mulu.
## Iyi ni nshita ilintu imisepela bengakwata, cila muntu mu kashita kakwe, ukulondolola pamulandu wa fintu aishiba. 
## Nalimo lwimbo nangu iciputulwa ca malembo nangu akasela nelyo ubunte pa mulandu wa fintu Lesa alecita mu myeo yabo.
## Imilimo ya misepela ilingile yakwata uyu musango wa kutandalila bantu ababa mu kukabila pamo nga balelwala, abakalamba, abalelosha nelyo abalepita mu mafya.
## Imisepela yalingo kwishibe fyo icitetekelo cifwile ukukwate milimo isuma,
## Ibumba lya misepela limo kuti lyatemwa ukutandalile bumba limbi mu musumba umbi.
## Nalimo kuti batemwa ukumona icifulo cimo panshita iyalinga. 
## Kuli fintu fimo ifingafwaikwa ukuteyanishiwa pamo nge myendele, ifyakulya ne fyakucita mu butandashi.
## Cintu icikankala ukukoseleshe misepela mu mulimo wa kubile Mbila Nsuma. 
## Kuti cabombeka ukupitila mu kubatuma babili babili, ekutila uwakokola mu citetekelo no muteku.
## Ibumba lya misepela kuti lyaita bena Kristu abaishibo mutwe we sambililo ilintu basalile. 
## Nalimo kuti baita bantu abaupana ukwisalondolola pamulandu wa mumfwano wa balumendo na bakashana.
## Kuti batemwa ukwita umuntu uo bengafwaya ukwipusha mepusho, 
## pamo ngo mubomfi wakwa Lesa nelyo mwina Kristu uwaba mu fikansa fya calo, 
## shimakwebo nelyo kapingula wa milandu.
## Magazine musuma akabila ifikope nefilangililo ifisuma.
## Bakabelenga balekabila ukulenga bafwaisha ukwishiba ifili mwilyashi ukupitila mufyo bamona, 
## nangu ubupilibulo bwe sambililo bulefwaikwa ukwendelapamo ne cikope icisuma icilepela ubulondoloshi. 
## Eico tulefwaya bakalenga, icantanshi pali fyonse ni abo bengalenga icikope icinga pulitwa mwilangi limo
## Ukulingana nefikomo fya iyi magazine, balingile:
## Ukuba bamembala bapimpa mu cilonganino ca Christian Brethren Church nangu icilonganino cimbi ica evangelical Church ica ishibikwa.
## Abengatemwa uku lolesha pa milimo yabo muli iyi magazine nge yakupeelafye kubufumu bwakwa Lesa.
## Ukulundapofye pacishinka cakuti ifilengo fyabo fikalaendelapamo na mashina yabo, ifilambu fimbi fikalipilwa mu mulu.
## ukusuminisha ukuti cili mu maka yabalelolekesha pali iyi magazine ukusala nga cakuti benga bikamo icilengo cenu ne nshita batemwa abene ukubikamo icilengo icili conse.
## Nga mulekabila ukusendamo ulubali muli uku kucimfyanya, tumeni ifilefwaikwa apa pesamba kuli ba Editor ukushinta pa 31 March 2009:
## Ifilengo
## Pa fintu ificitika mu mushi nangu mwibala
## Icikope cilelangisha pe lyashi ili lyonse ilyo mwasalapo ukufuma muli Marko Chapita 1 ukushinta ku Chapita 10.
## Icikope camutwe wa munenu uyo mwaishibana nankwe bwino bwino.
## Kalata wakumisuminisha ukufuma kuntungulushi sha lukuta luntu mulonganako.
## Ifyotwinga mishibilako.
## Amashina, Imyaka, akeyala ne nambala ya musange wenu, ifyo mucita mubwikashi bwenu, Ifyo mwatemwisha mu milimo yenu iyakulenga
## Abantu batatu abakacita bwino pali uku kucimfyanya bakapokelelela ifitabo ifisuma nge filambu.
## Impanga shandi shilomfwa ishiwi lyandi. 
## Nalishishiba, nasho shilankonka
## Natukutike ishiwi lya kacema wesu cila bushiku!
## Mulimo nshi uwantanshi uo Lesa alefwaisha ukumona mu bwikashi bobe?
## Nani uuli mukate wa mweo? Finshi ici cikope ciletweba pali ena?
## Misango nshi shibili isha basambi? Musambi wamusango nshi mulefwaya ukubako?
## Finshi ifyo tufwile ukucita ilyo abantu bambi bafilwa ukutumfwa bwino bwino?
## Kuti waishiba shani nga cakuti ifundisho waumfwa lifumine kuli Lesa?
## Nikwisa Yesu apangile ukuya? Kuti mwafikako shani?
## Kuti twacitapo shani pa bantu aba bembuka ngo uyu namayo?
## Bushe Yesu nani? Kuti mwamukonka shani?
## Musango nshi ubuntungwa bwacine bumoneka? 
## Nicinshi nangu nani akamilenga umuntungwa?
## Musango nshi iveshi lya butatu lingabelamo butalaliko ku uulecula?
## Musango nshi Lesa engabomfeshamo ubucushi bwenu ngo bunte bwakwa Yesu?
## Abantu abapofula ku mupashi imibele yabo yaba shani? 
## Abantu bamo bacite nshi mukulekelesha ilyo amona Yesu?
## Fintu nshi mwasambililapo pali Yesu, Kacema Musuma?
## Ni finshi Yesu afundisha palwa abo abali ni mpanga shakwe isha cine?
## Nimu fintunshi twingakonkelesha Abramu, elyo nefyo tushifwile?
## Ninshila nshi Abramu alangilamo icitetekelo cakwe muli aya maveshi? 
## Lesa atontonkanyapo shani pa mutima uyu?
## Pali ndakai kuti mwacitapo shani muku pususha uwasendwa nolubembu nangula Satana?
## Elyo mukwete ifya kutwishika nga Abramu fintu nshi fingamwafwa?
## Fintu nshi Hagar asambilile pali Lesa? 
## Ngeci cilepilibula nshi kuli ifwe?
## Lembeni ifintu fyonse ifisuma ifyo Lesa apangile ukucitila Abramu.
## Lubali nshi Abramu ali nokusendamo muli ici?
## Finshi tulesambilila palubali lwe pepo? Finshi tulesambilila pali Lesa?
## Finshi abantu batontonkenye pali Loti mulupwa lwakwe na mubekalamushi? 
## Nga imwe batontonkanyapo shani?
## Abana banakashi bakwa Loti balefwaisha nganshi abana. 
## Bushe kwaliko inshila yakwa Lesa iyo bengakwatilamo abana? 
## Ni nshila nshi iyingaba yakwa Lesa?
## Lubembu nshi ulo Abrahamu acitile? Mulandunshi?
## Finshi mwasambililapo pali Lesa na mabulayo yakwe?
## Mulandunshi Lesa aebele Abrahamu ukucita icintu cafinefi?
## Abrahamu atwalile ukutaluka kubashatetekela abamushingulwike. Mulandunshi cabela ica mano?
## Nga ababomfi bakwa Abrahamu bausendele shani uyu mulimo apelwe uwakosa? Nga imwe?
## Musango nshi umubomfi aampanishisha ukutungulula kusuma kwakwa Lesa kuba ng`anda yakwa Rebecca?
## Casendele nshita iitali shani apo Rebekah alelolela ubuntungulushi bwakwa Lesa napo abukonkele? 
## Bushe kuliko ifintu mu bwikashi bwenu ifyo mulingile ukukonka ubuntungulushi bwakwa Lesa mukwangufwanya nge fyacitile Rebekah?
## Myaka inga yapitile ukufuma apo bakwatile ubwinga napo bakwatile bampundu?
## Finshi Isaac acitilepo pabwafya bwa mukashi wakwe ubwakukana fyala? 
## Ngeci cilemifunda nshi palwa bwafya bukalamba mu bwikashi bwenu?
## Ficitwa nshi ifyo mulingile ukuleka mukulangisha abana benu icilangililo cisuma?
## Bushe Isaac acitilepo shani pa kumana? Fintu nshi mulemona ifya tumbwikemo mufyo acitile?
## Finshi muletontokanya palwa nshila Yakobo aeseshe ukupokelamo amapalo yakwa Lesa?
## Fintu nshi ifya tumbwikemo mukubemba kuli Isaac? 
## Kuli Esau?
## Kuli Yakobo? 
## Kuli Rebekah?
## Mwilaba ukutila nakuli baifwe bene cila lubembu mulatumbuka ifintu ifibi!
## Mulandunshi Yesu akokwelele ukwisa nangula cali cakuti alitemenwe Malita, 
## Maria elyo na Lazaro? Mulandunshi Lesa akokwela limo ukwasuka amapepo yesu?
## Finshi mwasambilila palwa kushukuka no mweo?
## Nga amabumba ya bantu bapusana pusana bacitilepo shani pali ici cisungusho cikalamba icakwa Yesu? 
## Bushe ifipeshamano ifipela ukushininkisha ukuti abantu nabatetekela muli Yesu?
## Maria acitile finshi Yesu? Kuti mwamucitila nshi?
## Nga abantu balya balangishe shani ukuti bacindike Yesu nge Mfumu? 
## Kuti abantu bamona shani pali nomba ukuti ni Mfumu yenu?
## Musangonshi ifisabo ifingi ifya kwa Lesa fingafuminamo mubwikashi bwesu?
## Bwafyanshi bantu abengi bakwete abashatetekele muli Yesu
## Mulandunshi Yesu asambile amakasa ya basambi bakwe?
## Finshi ifyo tulingile ukucita?
## Nimu musangonshi abantu bambi balingile ukwishibila ukuti tuli basambi bakwa Yesu? 
## Tontonkanyeni pa cintu cimo ico mulefwaya ukucita ilelo mukulangisha ukutemwa kwa bwina Kristu kuli umo!
## Nifinshi ifyo Tomas na Philippus basambilile pali Yesu muli aya mavesi?
## Kuti waishiba shani ngacakuti umuntu umo alitemwa Lesa? Bushe mwali mutemwa?
## Kuti twatwala shani ifisabo?
## Fintu nshi tulecetekela kufuma ku bantu abashaishiba Lesa pacipanda?
## Ni ncito nshi Mupashi Wamushilo abomba?
## Cipilibula nshi ukulomba “mwishina lyandi”
## Fintu nshi fyalekana lekana ifyo Yesu atucitile?
## Finshi Yesu apepeleko abasambi bakwe?
## Pepelako abena Kristu banobe fimo fine!
## Pashanya Yesu na Petro: Ukusosa icishinka kuti caba icakosa. 
## Cilangililo nshi wingatemwa ukukonka?
## Finshi wasambililapo pa Bumfumu bwakwa Yesu?
## Mulandunshi Yesu apingwililwe ukufwa?
## Cinshi “icapwa”
## Finshi wingacita mukulangisha apabuta tutu ukuti bakwa Yesu, nga Yosef na Nikodemus bacitile mu vesi.38-39?
## Kuti twaishiba shani ukuti Maria alitemwisha Imfumu yakwe Yesu?
## Mulandunshi Yohane alembele iyi Mbila Nsuma?
## Ifyo magazini ibomba
## Ama magazini ya bena Kristu ilingiline yatendekwa no muntu uukwete icimonwa ukufuma kuli Lesa ica kukoselesha elyo no kukula abena Kristu banankwe ukupitila muli iyi nshila. 
## Nangu ibumba lya filonganino lyasala ukuti balekabila uyu mulimo no kufwaya intungulushi ishacetekelwa kabili ishingabomba ukuti shiutendeke. 
## Lyonsefye kulaba umo nangu abantu bamo abetwa ba Editors, abakulolekeshapo ukuti magazini alembwa bwino bwino kabili nokuprintwa bwino. 
## Nga cingacitwa, balaba abakutungililwa ne bumba ilinono ilya ntungulushi ilibapandako amano nokubafwilisha mu nshila ishalekana lekana. 
## Ba Editors balafwaya bakalemba, makamaka pakati ka filonganino bapyungila. 
## Balabombela pamalyashi ayo bapokelela elyo nokuyawaminisha.
## Pamulandu wakuti ebo uyu mulimo wa magazini ushingeme, ni bena bakalapingula mukulekelesha palwa fintu ifilingile ukuba muli magazini.
## Kabili balafwaya na bambi abena Kristu abengabatuminako ifikope elyo nefilengo mukulenga ukuti magazini amoneke bwino. 
## Ilyo magazini talafuma, umo afwile ukubika amalyashi, amakalata elyo ne fikope pamo – icicitwa “layout” mucingeleshi. 
## Panuma yakuprintwa magazini ilatumwa ku bena Kristu abo abalipilila kabela. 
## Nangula ilingi mulaba umuntu umo muli cila cilonganino uushitisha magazini kuli ilya ncende.
## Bakabelenga kuti basendamo ulubali muli magazini ukupitila mukulemba amakalata nangu ilyashi.
## Ici cikalaafwilisha ba Editors ukulenga ifilimo ukumonekesha ifikankala elyo mu musango umuntu onse engasekelamo.
## yi magazine ya kulantungilila icitemwiko kubatetekela nobwishibilo bwa malembo yakwa Lesa, 
## nenshila shakubombelamo umulimo yakwa Lesa, 
## nokuitunkilisha kwabo ukwa kuba nga Kristu mu ncende bekalilamo.
## Iyi magazine yakulaleta pabwelu bakabelenga kutusebo twakwafwilisha na matontonkanyo ukufuma mu mulimo wakwa Lesa mu ncende shimbi.
## Iyi magazine limo limo yakulalanda pa misango iyabipa mukati nakunse ya filonganino.
## Iyi magazine yakulapeela insambu iya kulenga abantu ukupeela amatontonkanyo yabo pa fikomo ifyalekana lekana mu kwafwilisha abatetekela ukukuula pafisumino fisuma, 
## ne filonganino ukulenga icimonwa camapange yakwa Lesa ukumoneka bwino bwino muli bena mu myaka ileisa.
## Iyi magazine ileba nintulo yelyashi lyakwafwilishapa fintu ifikankala ifili fyonse ifikumine pabwikashi elyo na pabupyungishi.
## Tufwile twaisula na menso yesu ku bantu bambi abengabikwamo.
## Iyi nayo ninshila iyo iyi magazine “NATULEYA! - Let's go!” itendekelemo nomba. 
## Panuma ya kwipusha intungulushi ishingi mu ncende shalekana lekana, 
## indume shine shasalile ukwafwilisha mukutendeka kwa uyu mulimo upya nokutungulula mpaka nashimbi intungulushi shikailundeko kwi Bumba lya Bumpandamano. 
## Bapangile amabuyo (Lolesheni akabokoshi kali keka) ne fipompe fitampilepo fibili filetila:
## Iyi magazine ileimininafye pa Malembo yakwa Lesa, napa nshita imo ine yakulalanda mu bwikashi bwa cila bushiku ubwa bena Kristu mu mishi elyo namu misumba.
## Iyi magazine tayabe cibombelo cafikansa ifili fyonse.
## Nacitwalililapo ukulondololwa ukuti iyi magazine ilesubilwa lubali lumo ukubombela ibumba ilikalamba ilya bacitetekelo ca evangelical, 
## lelo kulubali lumbi naikwata icishibilo cakuti ilefuma ku cilonganino ca Christian Brethren Church.
## Eico tulesubila ukuti bakabelenga ukufuma ku nkuta shimbi bakulatwelelako, mu nshita ilyo twalanda pa mulandu umo uukuminefye amabumba ya filonganino fyesu.
## Ama magazine ya bena Kristu ayengi yabombwa na abaipelesha (amavolunteers).
## Ico cilepilibula ati indume ne nkashi ukufuma mu filonganino shikala afwilisha mu milimo yonsefye iyilumbwilwe pa mulu. 
## Efyo balebombela Lesa ne filonganino fyabo ukwabula ukusubila amalipilo. 
## Muli iyo nshila umutengo uyo bakabelenga bafwile ukulipila kuli magazini yabo ukaba uo bengakwanisha. 
## Uyu magazini umupya “NATULEYA! - Let's go!” akalakwata amabula 32 cila nshita, 
## elyo tuleesha ukuipanga pa mutengo wa K3,000 imo – nga kuli abakwafwilishafye ukwabula ukulipilwa mukupanga elyo na mukuisabankanya.
## Na cimbi pali ico, magazini wa bena Kristu muli cila calo ulekabilwa ifya bupe na fimbipo ukufuma ku bena Kristu ba muli ico calo abaipeleshe ukutungilila umulimo wakwa Lesa mu kupela.
## Bushe kuti caba cakutila Lesa alefwaya ukumibomfya IMWE muli uyu musango?
## Cila cilonganino conse ca mu CMML mu Northern Province, Luapula na Copperbelt cikapokelela magazini umo umuku umo pa kulenga wishibikwe. 
## Ku ntanshi iyi magazini ukalashitishiwa pa mutengo wa K3,000. 
## Mukausanga mu ma Bookshops ya Bena Kristu.
## Mukulundapo muli cila province, ifilonganino fya mu Christian Brethren, abakatemwa ukulapokelela uyu magazini cila nshita, bakapekanya inshila ya kushitishishamo mu ncende bali.
## Twakulabika ishina lyakwa kalemba mu bwipi, icilangililo “OM, Luanshya”. 
## Ici cilakoselesha bakabelenga ukupokelela amatontonkanyo yakwe ukwabula ukupumfyanishiwa no luse nangula ulupato lwa kwa kalemba uyo. 
## Lelo nga cakutila mulefwaya ukwishiba palwa kwa kalemba ba Editor bakamulondololwela.
## Tulesubila ukuti uyu magazini ukafwilisha mu kulanshanya pakati ka ifwe fwe bena Kristu, pantu limo twikala umutali ukufuma kuli bena. 
## Bomfyeniko iyi ncende ipya mu kusambilila no kucinjanya amatontonkanyo na bambi.
## Nga namukwata amepusho, tulembeleni. 
## Bonse tulecita ici pa muku wakubalilapo.
## Natusambilile ca pamo ifyo twingacita bwino.
## Ba Natuleya-Team bamuposha!
## Badikone baleya fye panono panono kano fye ukuposha abapitanshila. 
## Ilyo bafikile pa mpela ya musebo baalukile ku kulyo no kutwalilila ukwenda mpaka bafikile pa ng`anda iyakwete ibala pantanshi ilyaliminwe busaka busaka.
## Thomas uwalipo mukalamba pali badikone bonse aingile mu lubansa lwa ng`anda no kubilikisha ati, “Yohane, bushe emo uli?”
## Elyo mu ng`anda mwafumine umulumendo uwamubili uunono, kabili uwasalapuka.
## Aposeshe badikone bonse ati, “Cungulopo mukwai. Bushe tamwaingile mu ng`anda?”
## Thomas aaswike ati, “Tatwaingile, tuleya ku mayanda panuma yakulanshanya kuntu twacikwata nga badikone ku cilonganino.
## Twaisa mukukweba ukuti bawiso balekufwaya ku ng`anda ku mwabo.”
## Yohane atile, “Natotela pakwisa njeba, nalaya nomba line.”
## Yohane aile kuli bawishi bwangu bwangu. 
## Aile alelanguluka ico bawishi balemufwaila pantu badikone bamoneke abatekanya. 
## Aletontonkanya ukuti nalimo balemwitila umulandu wa kuilishinya kwa bana ba 'Sunday School' ico ni nomba line asontelwe ukuba kangalila wa bakafundisha ba bana ba 'Sunday School'.
## Alesubila ukuti ukulanshanya na bawishi tekuti kukokole. 
## Yohane alebomba incito yakusabankanya ilyashi mu musumba uwali mupepi no mushi aleikalamo. 
## Pa bushiku bwakonkelepo ali no mulimo, ku ncito, uwakulanshanya mu kwipusha na shimakwebo umo. 
## Yohane atemenwe ukulanshanya na bantu mu kwipushanya.
## Ilyo afikile, aingile mu ng`anda no kutila, “Tata, naisa.”
## Yohane atile, “Ninshi ...” Mu kupelekesha, ico amwene ukuti bawishi bekele fye tondolo mu cipuna.
## “Tata, bushe namulwala?”
## Sembe atile, “Iyo, nshilwele.”
## “Nomba cinshi cicitike? Mulemoneka ngo mulwele.”
## Wishi atile, “Ikala panshi, nalakweba fyonse pakuti umfwe.” 
## Efyo Yohane aikeleko pakuti omfwe kuli wishi.
## Sembe aikele bwino pa cipuna no kubwesha icefu, elyo atendeke ukulondolola mwi shiwi ilyanaka no kutompoka.
## “Ilyo nacilapekanya ukuya kukulanshanya kwa badikone mu kwaluka kwa kasuba ilelo line, nacipokelela Shimapepo ukufuma ku Mwalo.”
## Yohane mu kucilinganya atile, “Bushe ni ba Kiambi abali no kwisa uyu mweshi uuleisa?”
## Wishi atile, “Ubu butandashi bwaciba ubwakupumikisha, kabili ubwaibela, 
## pantu uyu Shimapepo acisa na namayo pamo no mukashana uwa myaka 14. 
## Uyu makashana aciba ne fumo, kabili aleeba abantu bonse mu mushi ukuti Paulo ewamupele ili fumo.”
## “Ati shani?” Yohane aima na pacipuna.
## “Bushe alipena? Mwimuleka ukutwalilila ukulanda ifyo.” Sembe aikele fye tondolo.
## Yohane aipwishe wishi ati, “Tata, bushe mulesuminisha ayo mashiwi?” 
## Wishi atile, “Ikalisha mu cipuna.”
## Lelo Yohane aikele fye pampela ya cipuna kwati alefwaya ukwima.
## Efyo wishi atwalilile ukulondolola: “Na ine wine nshacisumina ilyo baKiambi bacinjeba; e calenga nacituma umuntu ukuyaita Paulo. 
## BaKiambi na ine twacingila mu cilonganino umwaciba badikone. 
## Pali iyi nshita twaceba uyu namayo no mukashana ukushala panse.”
## Yohane mu kupeshiwa mano atile, “Twalilileni tata.”
## “Pakubala Paulo, umukalamba obe, acikana; lelo ilyo twacingisha umukashana na banyina mu cilonganino, elyo acisumina.”
## Sembe alekele ukulondolola, kabili afimbile pa menso. 
## Kumfwa Yohane ena elyo aikele bwino pa cipuna 
## Yohane atile, “Acisumina kanshi? E kutila cishinka?” 
## Wishi apukwinye fye umutwe; elyo bonse babili baikele tondolo pa nshita iinono.
## Elyo Yohane aipwishe wishi ati, “Bushe cinshi calengele Paulo ukucita icintu ca musango uyu?”
## Wishi amwebele ukuti ilyo Thomas Nyoka aipwishe Paulo ili lipusho, 
## Paulo atile, “Ciwa ewantukile, elyo nabembwike.”
## Mu kuilishanya Sembe atile, “Abembuka.
## Umwana wandi uo natambike kuli Lesa ilyo afyelwe.
## Umwana uwasambilila Icebo cakwa Lesa, Kabila wa Mbila Nsuma. 
## Umwana wandi uwaupa, kabili uwakwata bana mutanda. Abembuka.”
## Efyo Sembe aiketwe cikonko icakuti Yohane takwete icakusosa pakuti amukoseleshe.
## “Tata ... Tata tulemupepelako.”
## Sembe atwalilile ukuilishanya, “Ukumupepela? Ukumupepela? Ine nalemupepela ne lintu talafyalwa. 
## Apo nabembuka amapepo tayafute ificitike.”
## Mu kutontonkanya ukuti nalimo bawishi kuti baumfwako bwino nga cakuti nalimo bawishi kuti bashala beka, 
## Yohane alibwelelemo ku ng`anda ku mwakwe.
## Ilyo afikile, asangile amapepala yali fye ayasalangana pe tebulo nga fintu ayashile. 
## Aikele pa cipuna no kwesha ukupekanya umulimo akwete ku ncito mu bushiku ubwakonkapo.
## Alifililwe pantu amatontonkanyo yakwe yalebwelela ku fintu ifyacitike ku mukalamba wakwe, Paulo. 
## Mu ng`anda mwali tondolo pantu ni pali ubu bwine bushiku elyo Maria, 
## umukashi wakwe, pamo na bana babo babili baile mu kutandalila abafyashi abaleikala ku mushi uwali ku kapinda ka kuso.
## Pa mulandu wa fintu fyacitike camoneke kwati papita umwaka. 
## Yohane aliikoseleshe ukubomba.
## Cilya fye atendeka ukubomba, kwaishile umwaice wakwe, Dabidi.
## Dabidi ali umuntu uwansansa inshita shonse; lelo pali ubu bushiku ali uwatondobala sana.
## Aposeshe Yohane, “Mwabombeni!” Yohane atile, “Eya mukwai. 
## Ndepekanya umulimo wa ku ncito pa bushiku ubukonkapo Bushe, cinshi ulefwaya?”
## Dabidi aipwishe, ati, “Bushe, tekuti munsuminishe ukulala muno mu mwenu? 
## Pantu kuli batata kuli abantu abengi abaleisa mu kumfwikisha ilyashi lyakwa Paulo. 
## Bamayo balelila pamo no lupwa lwabo. 
## Elyo batata balelanda na baume.
## E ico pa mulandu wa congo nafilwa ukulemba ifya ku sukulu.”
## Elyo Yohane amusuminishe ati, “Kuti waisa pakuti twise tube babili.”
## Dabidi alitotele kabili abwelele ku ng`anda mu kusenda ifitabo fyakwe elyo ashimikile abafyashi pamulandu wa kulolesha uko umwaice wakwe aleya.
## Dabidi ali mwaice umusuma; alibikile amano ku masambililo, kabili alefwaisha ukubomba mu cipatala panuma ya masambililo yakwe.
## Mukwangufyanya Dabidi alibwelele no kutendeka ukulemba. 
## Efyo Yohane na Dabidi baikele no kulabomba ukwabula ukulanda.
## Dabidi atile, “Napwisha.”
## Yohane atile, “Kwashalafye panono nalapwisha na ine.”
## Dabidi alongenye fitabo fyakwe no kushalikapo munyina wakwe, elyo aile mu kulala mu muputule untu bamupekanishe
## Yohane alitwalilile ukulemba.
## Ilyo apwishishe alongenye amapepala no kuyabika pamo nayanakwe mu cola.
## Nelyo anakishe pamulandu wa kubombesha, Yohane alifililwe ukulala.
## Aletontonkanya fye ifyacitike kuli Paulo na pamulandu wa mashiwi yakutila: “Ciwa alatunka; e wantunkile”. 
## Bushe Ciwa abomfeshe mano nshi pakuti atunke Paulo uwakosa filya, 
## uwalengele Yohane ukuba Umwina Kristu kabili alesambilisha Icebe ca kwa Lesa mu cishinka? 
## Mu matontonkanyo yakwe, Yohane aelengenye ukuti Ciwa alingile ukuba uwa maka sana pakuti alenge Paulo ukubembuka.
## E calenga Yohane atwishike ukushipa kwakwe panuma ya kumona Paulo uwali icakumwenako cakwe abembuka. 
## Awe, Yohane abweseshe amatontonkanyo ku kupekanya ifya ku ncito. 
## Lelo mu mano yakwe Yohane alefwaisha ukulanshanya ne Ciwa mu kwipushanya pamulandu wa nshila cabomfeshe pa kutunka Paulo.
## Efyo aponene mu tulo.
