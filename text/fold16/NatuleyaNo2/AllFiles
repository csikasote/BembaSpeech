## Ukupitila mu Cipingo ku mikalile ya lelo
## Ulukuta ulwacincila
## Pakati ka Mafya
## Abana abalekeleshiwa
## Ukucimfyanya kwa Bakalenga
## Ubu bushiku kwali ukwabuta ico umweshi walibalike. 
## Na mu muputule mwalele Yohane mwali umwabuta lubali. 
## Mupepi no busanshi kwali itebulo ilinono apali Icipingo ne nkoloko. 
## Kabili mwali no mupando apo Yohane abikile ifyakufwala fyakwe. 
## Pa mpela ya muputule pali icipuna cimbi pamo no mwakubika ifyakufwala.
## Ilyo ali mu tulo, Yohane alisunkene no kupilibuka. 
## Ku lubali lwa muputule ukwali imfimfi,
## Yohane amweneko icinshingwa icalesukankana.
## Efyo Yohane atendeke ukulota ukuti mwali umuntu umwaume mu muputule umo alele. 
## E ico Yohane alisantamwike no kupunda.
## Mu capita 1, Johane asangile bawishi, bashimapepo, abalemoneka ababulanda: ibeli yabo Paul, kabila wa mbila nsuma na bana mutanda, acita ubulalelale! 
## Johane afililwe ukushininkisha ifyo cacitiike. 
## Nga cakutila alikwete ishuko lya kwipushanya na ciwa, kuti afwaisha ukwishiba ifyo ciwa alengele munyina ukuwa ububi-bubi
## Abantu bamo baba nobutani bwa ndalama, bambi nabo ubwafyo baishiba. 
## Maka maka abalenga bubili bafwayafye balifye beka pamulu ngacakuti bambi tabeshibe ifyo cibomba, lyena bacili nabakwata ulubali mufyakucita. 
## Ulukalamba.
## Imfumu yesu Yesu ali uwaibela. 
## Alepelako na bambi ulupiya lwakwe, na nefyo aishiba. 
## Ena taletina nokuti balingana.
## Alishibe ukuti ali nokwakanya imilimo. 
## Ifyo efyali ukuteyanya kwakwa Wishi ku kufisha kwisonde lyonse. 
## Bambi bali nokwisacita ifyo acitile.
## Eico alibafundile, alibalangile, abasuminishe nokubika ayo masambililo mukucita no kusambilila mu filubo.
## Akulile ibumba ilyo Lesa acinjishemo isonde.
## Kabili belengeni muli iyi magazini pabukankala bwaba mu masambililo ayatantikwa bwino mu filonganino fyesu.
## Sambilileni kuli bakalapashi mu mulimo wa misepela ifyo twingekala pamo abakalamba nemisepela ishina Kristu mu cilonganino. 
## Moneni ifyo mwinganonkamo ukufuma mu tusebo tulelanda pama programmes na maseminars ayalekana lekana ayo yalebomba mu filonganino fyesu. 
## Natupepeleko abo abaibimbamo nokumona ifyo twingabafwa!
## Abantu abengi baleipusha umulandu twasalila ili shina lya magazine. “NATULEYA! - Let's go!” bwasuko. 
## Intanshi, Imfumu Yesu yatwebele “Kabiyeni no kulenga abasambi..”
## Nga bakakonka abacumfwila twayasuka “Cilifye, NATULEYA!”
## Icabubili, calilangwa ukuti amafya ayengi ayo tulolenkana nayo mu filonganino fyesu nomo nangu babili bengema apasweke nokutila “NATULEYA! - Let's go!”, natubombelepo! 
## Twatontonkenye uku iyi milandu ibili, elelangisha bwino bwino ifyo iyi magazine ilelandapo.
## Mukwai pepeleniko abo bonse abaibimbamo muli uyu mulimo upya! 
## Twalikokoshako ukufumya magazine wabubili pamulandu wakutila cali tusendela inshita pakuti tufike mu ncende ishaba ukutali muma provinces, ifi efyacitike na magazini yakubalipo. 
## Ifyakubika inshila iya kulasalanganishishamo no kushitishishamo cintu cimo icikalamba ico tuleshingwana naco, 
## kabili tulekabila ukutungililwa ukufuma kundume ne kanshi ishinga cetekelwa mu cende isha lekana lekana. 
## Pepeni no kwishibisha bambi! Muli iyi magazini mulesanga Calender ingamwafwilisha muli fyonse fibili.
## Kambatikeni ku pa cibumba nangu ku cibi, pakutila imwe nabambi mulecinkulwa ku kulandapo pali uyu magazine – kubantu elyo nakuli Lesa!
## Lesa amipaale, konse uko muli!
## Awe balecincila mu kusambilisha kwa batumwa.
## Mukusambilila kumo ukwabelele ku Northern Province mu calo ca Zambia, kasambilisha afwaishe ukwishiba apo Abena Kristu bapalukuta bafikile mukwishiba Baibele.
# Eico atile, “Nibanga pakati kesu basumino kuti Yesu Mwana wakwa Lesa?” 
## Abaimishe amaboko mukulango kusumina bali abengi. 
## Kabili aipwishe ukutila, “Nibanga pakati kesu basumino kuti Yesu NI LESA?”
## Kwali fye bamunyina babili abasuminishe, lelo abengi tabaishibe bwino, kabili kwali na bambi abapukwinye fye mitwe mukutwishika.
## Ifi efyo ukwishiba kwa Baibele mu nkuta shesu kuli!
## Tatulafika pacipimo cakwishibisha nga cakuti Yesu Kristu ni Lesa nangu iyo! 
## Ili sambililo lyalatwafwa ukuya kuntanshi mukwishiba ifyo tuli no kusambilisha Baibele mu nkuta shesu
## Nakuba: Yesu ni Lesa, mu cine!
## Icilonganino lintu catendeke calebombo kulingana na masambililo yalefundwa kubatumwa ikumi na babili. 
## Balipelwe nsambu shakuba inte shakwa Kristu kabili abakwimininako Kristu. 
## Ilintu Shikulu atutubwike kubafwa no kubwelela ku mulu, abantu basambilile kuli wene lintu ali pano isonde, ebali no kuba bakasambilisha ba bantu. 
## Mako 3:14"...asalilepo ikumi na babili ukuti babe nankwe, kabili ukuti abatume kukubila."
## Yesu ali Kasambilisha Mukalamba.
## Ishiwi lya Rabi (mu ciHebere) lipilibulo kuti Shikulu nelyo Kasambilisha
## Lyali lishina lya mucinshi ilyalesonta kuli kasambilisha. 
## Maliya, afikile na kucipimo cakwita Yesu ati Raboni icalolele mukuti shikulu nelyokasambilisha uwacilamo.
## Yesu aishibikilwe ku mano akwete ukufuma ilintu ali ne myaka yakufyalwa ikumi na ibili. 
## Ili cali ni nshita ali mwitempele ukumfwa kuli bakasambilisha elyo no kulabepusha mepusho. 
## Abalipo balipapile pamulandu wamyumfwile pamo na masuko yakwe
## Kasambilisha abala asambilila umwine
## Apa tulemonapo ifyo ilintu Yesu talatendeko kusambilisha, alisambilile. 
## Ni mumusango umo wine, abantu abalesungamino kuba bakasambilisha, balingile baipela kukusambilila.
## Bushe kuti twasambilisha shani ukwabulo kusambilila?
## Icishiba ca menshi kuti catuma menshi mumumana nga cakuti cabala capokelela.
## Ici calola mukuti, tilingile ukutwalililo kusambilila pamo no kufwailisha malembo. 
## Elyo twingabomba pamo nga Yesu uwalesambilisha Bantu mu maka ico alishibe fintu alelandapo. 
## Ilintu tulesambilishe Cebo ico ifwe twasambilile tekuti tutine abantu. 
## Nga cakuti abantu bakana masambililo tulebapela, tabalekana ifwe, lelo balekana Lesa.
## Kasambilisha alingo kubo wa mushilo
## Bakalemba mukati ka ba Yuda bali Bantu abalelembe Cebo cakwa Lesa mumifungulo muli ilya nshita.
## Nelyo aishibe Cebo bwino, baishibikwe ukuba babumbimunda.
## Ilingi line balesange nshila shakuleukilamo kucite fyo Baibele yalesambilisha.
## Tatulingile ukupelela fye pakwishiba Baibele lelo tulingile ukucite fyo ilesambilisha pakuti tube cakumwenako ku bantu tulesambilisha.
## Nga cakuti twaba abamushilo mumyeo yesu, abantu tabakapelele fye pakumfwa masambililo yesu, lelo bakasambilila na ku fintu balemona mu myeo yesu pamo.
## Ilintu abantu baumfwile Yesu alesambilisha, balipapile pa kumfwa ifyo amasambililo yakwe yapusene kuli yalya balepokelelo kufuma kuli bakalemba
## Bushe fintu fyamusango nshi tusambilisha?
## Kasambilisha abomfye Cebo cakwa Lesa pakusambilisha.
## Pamo nga bakasambilisha, umulimo wesu kulanga bantu ifyaba mu cipingo.
## Yesu aebele abantu ukuti isambililo alepele telyakwe umwine lelo lyapelwe kuli wene na wishi
## Yesu alengele, abasambi abali pabulendo bwakuya ku Emao ukwibukisha malembo.
## Kasesema Esra alebelenga malembo mukutekanya, elyo alelondolwela bantu ifyo Lesa alefwayo kuti bacite.
## Bakasabilisha bamo basambilishe fishilano fya Bantu.
## Ifishilano fimo tafyabipa, lelo fimbi fyalibipa, kabili filapusana nefyo Cebo cakwa Lesa cisosa. 
## Na Yesu alicenjeshepo alisokele abantu pamulandu wa ubu bwafya, “...mwaleke funde lyakwa Lesa, no kubake fishilano fya bantu,”
## “Lelo kwa fye ukushinshimuna banshinshimuna, amasambilisho basambilisha mafunde ya Bantu,”
## Takwabe cintu nangu cimo icingabombo mulimo untu amalembo yabomba, ico yena yonse yabe ”Cebo caputwamo kuli Lesa”. 
## Yaliikwatila maka ayane
## Ukubomfya malembo ekwalengele Kasebanya ukufulumuka ukufuma kuli Yesu
## Amalembo yalatukoselesha pamo no kutupele subilo
## Ifintu fya musango yu fyalembelwe kale sana kukutusambilisha.
## Aya yene amalembo yalatupele subilo pamo no kutukoselesha ilintu tucili mukulolela malayo yakwa Lesa ukufikilishiwa.
## Paulo acinkwile abakalamba balukuta ukuti panshita yamyaka itatu ilintu ali nabo mu Efese, alepyungila shikulu.
## Ici calola mukuti mu kubomba kwakwe mwali ifyo alecita ifingi. 
## Tapelele fye mukubasambilisha malembo yamo yene, lelo abafundile fikomo ifyalefwaikwa ukuti beshibe amapange pamo na maka yakwa Lesa pali bene.
## Nga cakuti twabe lenge nkalata yakwa Paulo ku Bena Efese, tumonamo amapange yakwa Lesa pamulandu walukuta pamo nefyo ifintu fyonse fipilibula ukulola ku mibele ya bantu abatetekela.
## Bushe mulukuta lwesu twalitantike mibombele? 
## Bushe twalitantike fikomo ifikalamba mumipepele yesu kabili tulasambilisha pali fi?
## Bushe ni nshila nshi tusambilishishamo?
## Yesu alisambilishe fintu fingi ukupitila mukubomfye milumbe
## Imilumbe malyashi ayakwato bupilibulo pabili. 
## Ubupilibulo bwa kubalilapo kuti bwasangwa bwangu, lelo bwa cibili bwena pakubusanga bufwaikwa ukutontonkanya. 
## Kuti twabomfye milumbe ico ilasangwa mumikalile yesu kabili yalyanguko kumfwa.
## Munshinta shimbi Yesu alebomfye fintu ifyalecitika mumikalile ya bantu ba ilya nshita, 
## pamo nga filya ulupungu lwa Siloamu lwaponene no kwipaya bantu abengi muli Yesu 
## abomfeshe ci cacitike pakusambilisho kuti fintu ifibi ficitika ku bantu ababifi kukubasoka ukuti balapile pamulandu wa bubi bwabo. 
## Naifwe bene kuti twabomfye fintu ficitika kukusambilisha pamo no kusoka bantu bambi.
## Ifintu tubelenga mu Cipingo ca Kale ifyacitike kukusambilisha bamushilo nafyo kuti twafibomfya pa kusambilisha.
## Pamo nge fyacitike kuli Yona, kumukashi wakwa Loti, 
## Kalemba wa kalata ku ba Hebere abomfeshe ababomfi bakwe Lesa abali ne citetekelo, pakusambilisha aba Hebere.
## Cisuma ukwibukisho kuti iciputulwa icikalamba ica cipingo ca kale calembelwe pakuti tusambilile fyo Lesa abomfeshe abantu ababa pamo nga iwe naine. 
## Nga cakuti twasambilila uyu musango Lesa abomfeshamo abantu, elyo twingaipela kukumubombela.
## Umulimo wa Mupashi wa Mushilo
## Yesu aebele abasambi ukuti ilintu akaya, elyo akatuma kasansamusha naumbi, Mupashi wa Mushilo uukalaba pamo nabo kukubasambilisha no kubatungulula muli fyonse fyacishinka. 
## Ukwishibe Cebo cakwa Lesa pamo no kwishiba Lesa wa maka yonse kuti fyaishila fye mukusambilishiwa na Mupashi was Mushilo, pantu ena eka eusokolola ifya buLesa 
## Abantu abatetekela Kristu bonse pamo na balya basambilisha malembo balingile ukutungululwa no kwafwilishiwa na Mupanshi was Mushilo mukubomba kwabo. 
## Paulo aleibukisho kuti; lintu alesambilisha Bena Tesalonika Cebo tacapelele fye mukwishila muli bucishinka, lelo caleishila mumaka,
## Nakuba alilondolwele na pamulandu wa bukankala bwa mibele iyo bakashimika balingile ukukwata.
## Bushe bantu bamusango nshi tusambilisha?
## Inshita shimo tulatemwo kusambilisha bantu abacenjela kabili abafyuma, ukucila ukusambilisha abashasambilila nelyo kucenjela. 
## Kabili nshita shimo, tulasanga ubwafya mukusambilisha umwanakashi uwaba ne misango yakuilekelesha 
## Apo Yesu alifundile abantu abamisango iyalekanalekana, naifwe tatulingile ukusulo muntu nelyo umo 
## Paulo asambilishe abantu bamisango yonse
## Timote akoseleshiwe ukusambilishako abantu na bambi ifinu asambilile umwine pakuti nabo basambilisheko bambi
## Mukulekelesha 
## Tulingile ukulabelenga pamo no kusambilile Cebo cilabushiku. 
## Tupepe ukuti Mupashi wa Mushilo atwafwe ukumfwa ifintu Lesa alelanda kuli ifwe pakuti tulondolole ku Bantu bambi. 
## Twilaba ukulaikala umweo uwalingana ne fintu tulesambilisha. 
## Tulingile ukutantika bwino ifintu tuli no kusambilisha pamo no kushimikila pakuti tukoseleshe no kulisha bena Kristu abalingile ukubombela Lesa
## TULEMBELENI IFYO MULETONKANYA
## Inkuta shimo tashitantika imilimo ya kushimikila pamo no kubila Imbila Nsuma. 
## Balekela Mupashi wa Mushilo kubatungulula. 
## Bambi nabo batantika fye amashina ya babomfi. 
## Lelo kwaliba inkuta ishitantika amashina ya babomfi pamo ne mitwe ya masambililo nangu amalembo yantu bali no kubomfya. 
## Bushe musango nshi imwe mubomfya, kabili mulandu nshi muubomfesha?
## Bushe mucita shani nga muli no mulimo uucilile amaka yenu kabili nimwe fye mwishibe ifyakuubomba bwino? 
## Natumone ifyo Yesu wene acitile.
## Umulimo naukula nangu kuli ubulwani!
## Mu cipandwa icalenga bubuli apakupenda cimo nokufika ku cipandwa icalenga butatu apakupenda ikumi limo na fibili
## Mwi buku lya kwa Marko emo tumona ubukulu bwa bulwani bwa ba Fariseyo ku mulimo Yesu atendeke ukubomba.
## Lelo nangu cali ifyo ululumbi lwakwa Shikulu Yesu Kristu lwaile lulekulilako. 
## Amabumba yaleisa kuli wene ukufuma mu ncende shonse ishashingulwike icalo ca Galilea pakuti bondapwe na Yesu. 
## Umulimo nao uwakundapa walikwete amaka icakuti panshita imo abwelele no kwikala mu bwato pakuti akonkanyepo umulimo wakushimikila imbila nsuma.
## Pa mulandu wakukula kwa mulimo wakwe, calengele ukuti inshita ifike iyakuti Yesu asonte abekumi na babili ukuba bakafwa wakwe. 
## Eico Yesu aile ku lupili mupepi na Kapernamu incende iyali iyamutalalila, eko aile mu kupepa.
## Luka atweba ukuti Yesu atwalilile ukupepa ubushiku bonse kuli Lesa ukwabula no kumfwa ukunaka ku mulimo wa bushiku ubwafumineko, 
## ukupepa kwakwe kwashintilile pa mulimo ukalamba kabili uwacindamisha uwali pa mutima wakwe. 
## Iyi nshita ninshi ali fye mupepi nokuti asonte abe kumi na babili nokubatuma ku mulimo wakuya balebila imbila nsuma no kucite fusungusho.
## Yesu aitile nokusonta abaume ikumi limo na babili aba muba Yuda ukuba abasambi bakwe ukulingana nabo umwine alefwaya kabili aitile aba bantu ishina lyakutila “basambi” ne milandu abetile
## Pakuti abe nabo – Ekuti akwate inshita yakwikala nabo
## Pakuti abatume – Ekutila ukubapela umulimo wa kushimikila no kuposha amalwele pamo no kutamfya Ingulu.
## Amashiwi yakutila, “pakuti babe nankwe” mu Cipingo ca New International Version kuti yapilibula ukubamo umulimo wa kukansha. 
## Icine teti kube ukutwishika ifunde lyakukansha abakuba intungulushi lyafuma mu Cipingo.
## Cikomo ico tusanga mu Cipingo ca Kale ne Cipingo Cipya.
## Lesa umwine ewabikileko neli funde.
## Pantu tumona Lesa aitile Abrahamu no kumulanga ifyali mwipange lyakwe ilya milimo iyo alekabila.
## Umusango Lesa alefwailamo Abrahamu ukuti abe emusango umo wine Yesu alefwailamo abasambi bakwe ukuti babe.
## Moneni ukupalana kwa kulanda kwa kwa Yesu Kristu no kwakwa Yahweh
## Kabili tulamona ne ntungulushi ishaposele inshita mukukansha abali no kwisaba intungulushi ku ntanshi. 
## Mose akanshishe Yoshua, Eliya akanshishe Elisha, Paulo akanshishe Timote, nabambi, Shikulu Yesu nao akanshishe abekumi na babili.
## Umulimo wa kukansha
## Amashiwi yakutila “pakuti babe nankwe” yaba mu bwipi ayo nga twasantulula kamo kamo kuti yalanga bwino bwino umusango wakukanshishamo untu Yesu abomfeshe pakukansha abasambi bakwe, 
## musango umo wine naba kasesema balebomfya uwakukanshishamo abasambi.
## Icantanshi twamona ubwite
## Yesu aitile abekumi na babili
## Icabubili, ukuba nabo
## Amashiwi ayakuti ukuba nabo yalelanga ukuti abasambi baleikala na Yesu. 
## Umumfwano uwali pakati kakwa Yesu Kristu na basambi bakwe ni uyo uwaleba pakati ka musha na shikulu wakwe.
## Icabutatu, umutande wakukanshishamo
## Abasambi balemona no kwenda na Yesu. 
## Umutande wakukanshiwa kwabo wali patatu:
## UKUPITILA MUKUMONA – Abasambi balemona ilyo Yesu alebomba. 
## Ilyo aleundapa abalwele, ilyo alesambilisha amabumba , balemumona alepepa, alekalipila, alealulula abantu ukubikapo na fimbi ifyakuti teti tukumemo ukupenda.
## UKUPITILA MUKUMFWA – Abasambi baleumfwa ilyo Shikulu alebafunda nokubapela abantu amakambisho
## UKUPITILA MUKUCITA – Alebapela ne nsambu shakuba abakumako ku milimo alebomba ukupitila mu kubatuma mwibala.
## Yesu ali ecakutontapo amenso yabo mukusambilila kwa mulimo wabo ilyo bali mumulimo.
## Ukupelwa Umupashi
## Yesu asalile abekumi na babili- abo aitile abatumwa- pakuti abatume mukubila nokubapela amaka yakutamfya Ingulu. 
## Muli ili verse pamo namu Cipandwa 1:17 Mako asokolwelemo imilandu Yesu aitile abasambi.
## Ukubomfya kwe shiwi abatumwa cishibilo ca mulandu untu baitilwe ukuba abasambi. 
## Ishiwi “umutumwa” lyafuma kwishiwi mu ci Greek “Apostollos” icipilibula ukuti uwatumwa. 
## Ishiwi lya cina Latin ilyapalanako lya “Missus” uko ukwafuma ishiwi lyaba Missionary. 
## Aya mashiwi yonse yabili yasonta ku muntu uwatumwa.
## Abekumi na babili pakubeta abatumwa Yesu alangile ukuti panuma yakukansha abasambi akabatuma mumulimo. 
## Nomba tali nokubatuma mumaka yabo abene. 
## Ali no kubatuma mumaka yakuya kukubila nokufumya Ingulu, neci calanga ukuti Yesu ali no kusuba abasambi na maka ya Mupashi wa Mushilo.
## Tulemona ici pakutendekelapo fye kwa mashiwi mu Cipandwa 6:12 ilyo abasambi baile kukubila no kundapa nokutamfya Ingulu. 
## Ici cacitilwe pa nshita ilyo balesambilila. Batamfishe ne Ngulu ku maka ya Mupashi wa Mushilo. 
## Kabili pa mpela ya kupwisha kwa milimo yakwe Yesu alaile abasambi bakwe ukupokelela Umupashi wa Mushilo uwali no kwikalilila nabo. 
## Ici cacitike pa bushiku bwa Pentecoste ilyo abasambi batendeke umulimo na maka.
## Mukwipifya
## Cikankala ukwibukiisha ukuti abantu ikumi limo na babili abo Yesu asontele mu v.14 bamo bene abo abali mu vesi.13.
## Umulandu basalilwe wali pabili:
## Pakuti babe nankwe icalola mukutila abasambi bali no kuletwa mwisenge lyakwikala no mwana wakwa Lesa. 
## Bali nokwikala nankwe, ukwenda nankwe, ukusansamuka nankwe nokusambilila kuli wene.
## akuti abatume kukubila nokukwata amaka yakutamfya Ingulu. 
## Ifi fintu fibili fyaba ifyapalana. 
## Ipusukilo ilya letwa na Kristu lipilibula ukucimfiwa kwakwa Satana pamo ne Ngulu shakwe.
## Mukwipifya
## Cikankala ukwibukiisha ukuti abantu ikumi limo na babili abo Yesu asontele mu vesi.14 bamo bene abo abali mu vesi.13. 
## Pakuti babe nankwe icalola mukutila abasambi bali no kuletwa mwisenge lyakwikala no mwana wakwa Lesa. 
## Bali nokwikala nankwe, ukwenda nankwe, ukusansamuka nankwe nokusambilila kuli wene.
## Umulandu basalilwe wali pabili 
## Pakuti abatume kukubila nokukwata amaka yakutamfya Ingulu. 
## Ifi fintu fibili fyaba ifyapalana. 
## Ipusukilo ilya letwa na Kristu lipilibula ukucimfiwa kwakwa Satana pamo ne Ngulu shakwe.
## Bushe aba “batumwa” bapya bali ni banani?
## Mu Cipingo Cipya tumonamo amabumba yatatu aya batumwa:
## Amashina ya basambi ukulingana na mabumba ayapelwe yaakanishiwa mufiputulwa fine. 
## Ibumba lya bantu batatu abantanshi lya tungulwilwe na Petro, 
## elyo ilya cibili lyatungulwilwe na Filipi, 
## ilya citatu nalyo lya tungulwilwe na Yakobo, 
## ibumba lyakulekelesha lya muntu fye umo
Yuda Iscariote uwabembele Yesu, ico mwi buku lya Milimo ya Batumwa tapendelwamo nico ali naikulika akale.
## Ibumba ilyo Shikulu asalile ilya basambi lyali ilyaibela nganshi. 
## Abasambi bane bali balondo be sabi, umo ali ni kasonkesha uwapatilwe nganshi, umo nao ali wamukabungwe ka bantu abalelwisha ukuiteka mukubomfya amaka yabo.
## Bonse balebeta abatutu pantu tapali pali bene uwali kashimikila atemwa uwaishibishe amalembo. 
## Lelo ni muli abo bene bantu aba panshi ebo Shikulu akulilemo ulukuta no kulenga Imbila Nsuma yakwe isalangane isonde lyonse.
## Ifyo twingasambilila kuli Yesu Kristu
## Ukusala abakuba intungulushi kuntanshi
## Panuma yakupepa Yesu asalile ibumba. 
## Ababomfi bakwa Lesa pakupatwilwa ku mulimo bali nokubikwa mu mapepo pakuti baba abaisushiwamo no Mupashi wa Mushilo. 
## Nangu Yesu alikwata amaka yakutupela ifya bupe fyakwa Mupashi wa Mushilo lelo atupela icakumwenako pa kubapepela.
## Ukwikala ne ntungulushi no kusambilila imyeo yabo 
## Yesu Kristu alangile umweo wakwe abantu abo alekusha. 
## Tulingile ukusambilila ukwakana imyeo yesu nabantu abo Lesa atupela ukubalenga ukuba abasambi, ni nshila imo iyaba iyafikapo mu kukula imyeo yabantu.
## Ukwakanya imilimo
## Yesu Kristu ayakenye abekumi nababili imilimo pa kuti abaleke babulemo ulubali mu milimo alebomba. 
## Kabili abalekele baye nokubapela amaka ne fyakucita bwino bwino.
## Ukutuma abantu mumulimo
## Yesu Kristu atumine abasambi bakwe ilyo bapwile ukusambilila. 
## Pakulekelesha abapele ne nsambu shakuti babombe umulimo wabo.
## Kanshi Kristu aba cakumwenako icisuma nganshi kuli ifwe ica butungulushi busuma, naifwe bene fwe bali pa fifulo fya butungulushi tukacita bwino nga twakonka muli wene.
## Ifyo twingasambilila ku batumwa
## Lesa talolesha pa muntu, alasala, ukupekanya no kutuma abantu ababa abacepesha ngaifwe. 
## Lesa alolesha pa bantu abo abomfwa ubwite bwakwe abaleka ukuicetekela abene lelo ukucetekela Lesa ukuti ababomfye.
## Eico kanshi natupange utubungwe tusuma!
## Aya mashiwi yatulangilila icakumwenako cimo ica butungulushi busuma. 
## Pano batulangilila ubusuma bwaba mukupanga utubungwe twakubombelamo uto ifwebene twingabomfya pakufikilisha icimonwa Lesa atupela. 
## Yesu Kristu aposele akashita kakalamba na maka yakwe mukupanga ibumba ilyo abomfeshe kukufisha icimonwa cakwe. 
## Yesu Kristu ali ni ntungulushi iyakwete icimonwa cisuma icafintu ifyali nokuba ku ntanshi. 
## Icimonwa cintu akwete camupele icisendo icakuti engapekanya nabe kumi na babili kukubomba umulimo uwali ku ntanshi.
## Ukupanga utubungwe twakubomba imilimo kukabila ukuipela, ukutekanya pamo no kushininkisha icakucita ku ntungulushi iili ku ntanshi. 
## Tulaba abantu abacenwa limo na bantu abali mukati ke bumba, lelo ico teti citulenge ukuti tuipele insambu shakulekelapo imilimo yakupanga utubungwe twa milimo.
## Yesu wene tanenwike nangu abantu abo alekusha belefilwa mu tuntu utwingi.
## Kanshi uku kusosomba ukukalamba ukuli kuli ifwe fwe bali mu butungulushi ilelo.
## Mukwai tulingile ukuposapo inshita na maka yesu ukukula utubungwe twakubomba imilimo.
## Shikulu Yesu aposele imyaka itatu alekula fye ibumba. Ukulingana no kumona ifintu abantu ikumi nababili babombele panuma, 
## kuti ilelo twalanda ukuti kanshi ilya myaka itatu Yesu aposele pakupanga abasambi yalibombele bwino. 
## Naifwe kuti catusendela akashita akakalamba pakuti tukushe ibumba ilya kutuma mumulimo wakwa Lesa. 
## Tatukwete inshila imbi.
## Tulingile fye ukupashanya Shikulu Yesu Kristu nokutampako ukuibimba muli uyu mulimo. 
## Kukusenamina kwakwa Lesa tukabomba bwino.
## Ici citabo mwaba amashiwi na mashina yamo yamo ayakalamba ayasalwa ukufuma mu Cipingo. 
## Cila ishiwi neshina balililondolola. 
## Ishibene ukuti ici citabo tacakwata amashiwi yonse aya mu cipingo.
## Pali cila ishiwi neshina paliba imboni ayengi ayalanda pali ilyo ishiwi.
## Ici citabo kuti cayafwa bakashimika ukupekanya bwino imbila nangu isambililo. 
## Elyo kabili ici citabo kuti cayafwa umwina Kristu onse uulefwaya ukusambilila imilandu ya mu Cipino bwino-bwino. 
## Ici citabo kuti catwafwa ukusanga amalembo ayo tulefwaya bwangu-bwangu. 
## Amashiwi yonse namashina yatantikwa ukulingana na icilembo icantanshi kuli ilyo ishiwi. 
## Moneni ubulondoloshi pebula iya citatu.
## Eico kanshi cikankala nganshi ukukwata ici citabo pantu kuti catwafwa ukwishiba ifintu ifingi mu Cipingo elyo nokukula ku Mupashi.
## Fwayeni mu Christian Bookshop mu musumba wenu!
## Mu cipande cakubalilapo twalandile pabunte bwesu ubwe pusukilo. 
## Nokulanda pafyo ubunte bwepusukilo bwingafwilisha abantu ilyo baumfwa pafyo Yesu acita mu myeo yesu, no mwalola ubunte bwepusukilo.
## Cipande ca bubili twalakonkanyapo nakabili ukulanda pabunte bwe pusukilo. 
## Cila mwina Kristu onse aliba no bunte bwakupusuka kwakwe. 
## Nga cakutila tamwakwata ubunte bwe pusukilo, lyenu, kuti twatwishika, nga cakutila mwalipusuka.
## Lelo muli cino cipande cabubili twalalanda pali Paulo, nge cakumwenako cesu mu bunte bwe pusukilo lyesu. 
## Limo limo cilatushupa ifyo twingatendeka ukweba abantu pe pusukilo lyesu, ifyo twapitamo, ifyo twalecita ilyo tushilaishiba Yesu ngo mupusushi wesu.
## Mu Milimo ya Batumwa Chapter 22 na Chapter 26 kuti twasambililako kuli Paulo ifyo apele ubunte bwakwe. 
## Ubunte kuti bwaafwilisha abantu ukumfwa nangu ukwishiba, pafyo waba nomo wapita, pafyo walebomba nefyo wali pali iyo nshita. 
## Ubunte bulabomba nokwafwilisha apakalamba, mu nshita ishapusana pusana, mufifulo ne ncende isha pusana.
## Ilyo tulelanda ubunte bwesu 
## tulande mululimi ulo abantu tulelandako bengomfwa
## Tulande no mucinshi kuli bena, ukulanda ifyo twali. 
## Paulo alandile ati ine nali nga imwe bene, nemilimo alebomba
## Alondolwele noko afuma, ifikolwe fyakwe.
## Kabili Paulo alondolwele nefyo akumenye Shikulu ilyo aleya ku Damaseke mukucusha abena Kristu.
## Alandile napaba mwafwilishe kuli bashimapepo abo apokeleko bakalata, kabili alanda na pali kasesema uwamwafwilisheko pakutendeka ukumona, 
## nangu ukulolesha icintu icikalamba. 
## Mukupeela ubunte bwe pusukilo lyesu tulefwaya abantu bengomfwa ifyo twali, 
## ifyo twaishibe Yesu nefyo acita mu myeo yesu, nefyo atulubulako, kufyo twaendelemo kale ilyo twaletekwa mubuteko bwapali lino isonde
## Kabili ilyo tulelanda pa bunte bwesu, tufwile twalanda nokutantika bwino nangu ukweba abantu ifishinka bwino. 
## Nacimbi tuleeba abantu ukuti bengomfwa ifyo Lesa abomba nokupilibula imyeo yesu.
## Na Paulo wine aafwilishe abantu pakumfwa ubunte bwakwe nefyo bafwaile ukuti ba mucite pali ilya ine nshita calibafwile, batile uyu mwina mwesu.
## Pakupokelela Kristu kufwile kwaba bamo abakutulondolwela palwa kwa Yesu pakuti, twingeshiba bwino ukupusuka kwesu. 
## Lyena kuti twaishiba nefyo twali, ifyo twapitamo, icalengele ukuti tupokelele Yesu.
## Kabili ilyo tulepeela ubunte twibukishe icakumwenako kuli Paulo, ifyo apele ubunte bwakwe, pa mfumu nakwibumba ilikalamba mwibuku lya Milimo ya Batumwa.
## Ilyo twasambilila kuli Paulo kuti catwafwa naifwe pafyo twingalanda pabunte bwesu kuli bonse abatwishika pakupeela ubunte, 
## ici kuti catwafwilishako nokuba abailuka ukutila cila umo twalikwata ubunte. Ngatamwishibe ipusheni kuli bakalamba kuti bamwafwilishako.
## Natulande ubunte bwesu nokwafwa abanensu.
## Magazine musuma akabila ifikope nefilangililo ifisuma.
## Bakabelenga balekabila ukulenga bafwaisha ukwishiba ifili mwilyashi ukupitila mufyo bamona,
## nangu ubupilibulo bwe sambililo bulefwaikwa ukwendelapamo ne cikope icisuma icilepela ubulondoloshi. 
## Eico tulefwaya bakalenga, icantanshi pali fyonse ni abo bengalenga icikope icinga pulitwa mwilangi limo.
## Ukulingana nefikomo fya iyi magazine, balingile
## Ukuba bamembala bapimpa mu cilonganino ca Christian Brethren Church nangu icilonganino cimbi ica evangelical Church ica ishibikwa.
## Abengatemwa uku lolesha pa milimo yabo muli iyi magazine nge yakupeelafye kubufumu bwakwa Lesa. 
## Ukulundapofye pacishinka cakuti ifilengo fyabo fikalaendelapamo na mashina yabo, ifilambu fimbi fikalipilwa mu mulu.
## ukusuminisha ukuti cili mu maka yabalelolekesha pali iyi magazine ukusala nga cakuti benga bikamo icilengo cenu ne nshita batemwa abene ukubikamo icilengo icili conse.
## Nga mulekabila ukusendamo ulubali muli uku kucimfyanya, tumeni ifilefwaikwa apa pesamba kuli ba Editor ukushinta pa 30 June 2009
## Ifilengo: 
## Pa fintu ificitika mu mushi nangu mwibala
## Icikope cilelangisha pe lyashi ili lyonse ilyo mwasalapo ukufuma muli Marko Chapita 1 ukushinta ku Chapita 10.
## Icikope camutwe wa munenu uyo mwaishibana nankwe bwino bwino.
## Kalata wakumisuminisha ukufuma kuntungulushi sha lukuta luntu mulonganako.
## Ifyotwinga mishibilako. 
## (Amashina, Imyaka, akeyala ne nambala ya musange wenu, ifyo mucita mubwikashi bwenu, Ifyo mwatemwisha mu milimo yenu iyakulenga)
## Cali ni pabushiku bwa 11 June, 2008, ilyo Muke (te shina lya cine) abukile aleumfwa kwati calo calamupwila
## Muke ali mulumendo na bakashi kabili alebombe ncito iisuma. 
## Imikalile yakwe panganda yali bwino ico alikwete ndalama. 
## Lelo taishibe ukuti mu mweo wakwe alekabilo wakumwafwa pamo no kumucingilila.
## Pali ubu bushiku, bulumbwilwe, asantamwike pakati kabushiku. 
## Umukashi wakwe aletutuma no kupiba icakuti alefilwa ukulanda Alealaula fye amaboko, ukulango kuti alekabilo bwafwilisho. 
## Muke afumine mubusanshi no kutendeko kufwaye nshila yakutwalilamo mukashi ku cipatala. 
## Alefwaya ukubomfya motoka, lelo taishibe ukuti bakabolala balibile motoka yakwe muli bulya bwine bushiku.
## Ali uwakolwa ilintu abwelele ku ng’anda icakuti taumfwile ne nshita umukashi apundile mu ma 03:00 hours ilyo bakabolala baleiba motoka. 
## Muke asangile cibi nacisuka, kabili motoka tapali. 
## Afililwe icakucita. 
## Elyo aibukishe ukuti kwali umubomfi wakwa Lesa pacitente pamwakwe.
## Ailekonkosesha uyu shimapepo nelyo cali emuku wantanshi ukumutandalila. 
## Shimapepo aiswile cibi no kwipusha Muke ico alefwaya. 
## Muke alondololwele ifyacitike, elyo alombele ukuti shimapepo amwafwe mukutwala umukashi wakwe ku cipatala. 
## Eico bonse babili baile ku ng’anda yakwa Muke. 
## Basangile muka Muke nalala tondolo.
## Bushe kuti mwacita shani nga cakuti cali nimwe mwasanga bena mwenu nabasanswa ku fipondo, kabili bali mupepi ne mfwa? 
## Awe Muke calimubipile, kabili amwene sonde ukucepa no bwikalo ukubipa ico takwete uwakumwafwa.
## Umuti untu Muke alekabila pa mukashi wakwe tawali ku cipatala, lelo wali ku Muntu uwacila imiti ya ku cipatala. 
## Shimapepo aebele Muke ukufukama pakuti bene bonse babili balombe Kabumba uwapulamo ukucito mulimo Wakwe. 
## Apo tapalapita bamineti amakumi yatatu, umukashi wakwa Muke alipuputwike no kutendeka ukusakanya. 
## Lelo Muke alifililwo kusumina fintu alemona. 
## Elyo shimapepo atwele Muke pamo no mukashi wakwe ku cipatala, ukuntu bailepela mulwele umuti no kubaleka babwelele kung’anda ilintu bwacele.
## Imikalile yakwe Muke yatendeke ukulondoloka.
## Eico asalilepo kuya na Shimapepo kukulongana pabushiku bwa Mulungu ubwakonkelepo. 
## Pali ububushiku, umutwe we sambililo wali “PAKATI KA MAFYA”, kabili kabila wa Mbila Nsuma alekonkomesho kuti Yesu eshing’anga uwabelapo ifwe bonse. 
## Abelengele mu Malumbo 34:18, “Yehoba aba mupepi na baputuke misana, kabili abafunshike mitima alabapususha”. 
## Nga cakuti walifunshiko mutima kabili uli mu mikalile yayafya, ita fye pali Shikulu, nao akakwafwa nelyo ubwafya bobe bukule shani. 
## Uyu Lesa uwalesosa mu nshita shakale alasosa na lelo line; uwaishile, alesa na lelo line. 
## Ifyo fine aishile pano isonde, efyo engesa na mu bwafya bobe. 
## Ena esa mukufikilishe fyo iwe wafilwa.
## Ifi efyali ukupilibuka kwakwa Muke. 
## Ailwike ukuti, incito iisuma, ukwikala bwino, ukukwata ing`anda iikalamba pamo no mukashi uwa munyinu tafyaba e bucingo bwa mikalile ya pe na pe. 
## Apokelele Shikulu Yesu bulya bwine bushiku no kutendeka ukulamucetekela pamulandu wa fyakukabila kwakwe fyonse.
## Shikulu alekonkosha pacibi ca mutima obe. 
## Wilolela ukuti kupone cimo icibi mu mweo obe. 
## Lelo nga cakuti uli mu bwafya, pamo nga Muke, ibukisho kuti kwalibo. 
## Umo umwingasakamana no kwishibo bwafya bobe. 
## Kabili wishibe ukuti Uyu wine alikwata babomfi bakwe na pacitente cobe. 
## Bamo pali aba basangwa mupepi naiwe. Ubatandalile no kulanshanya nabo.
## Imisepela sha sansamuka palwa masambililo yapya
## Pali cimo, pa 10 November 2008 mu Kasama, imisepela shalongana pa Øanda ifikililapo abeni, inshiku shimbi shalalonganina pa cilonganino ca Anglican Church. 
## Shili ishansansa akabungwe akapya nakaleta imibombele yakako mu musumba wesu, kabili baletulaya “Insambu nge misepela” na “Ukutukansha mu mibombele yalekana lekana”.
## Imisepela yalayamba ukusambilila palwa kuteka inkoko, 
## ifyakubomfya icitunshi tunshi camu ofeshi, 
## inshila ishakusomenamo, 
## ifyakuleta ifintu nangu abantu pamo, 
## Ifya kubomba mu makwebo, 
## Ifya kulanshanya elyo nafimbipo ifikankala – fyonse mu mulungu umo! 
## “Elyo pa Cibelushi, tukalapoka icitupa icakulangisha ukuti natupwisha amasambililo. 
## Ifyo twebelwe kuli bamo pali bene. 
## Mucine, imisepela ukufuma mu filongannino fyesu eko bali nabena – tapali nangu umo ulefwaya ukupanya ilishuko likalamba ilikukwatilapo amasambililo nayambi elyo ne citupa.
## Ubwite bwa mu mipepele ipya
## Panuma ya nshiku shine, umulumendo umo aisa nokutweba ukuti baleshitisha ifitabo ifyakubelenga kulya kwine. 
## Pamulandu wakuti tabakwete amapepala ya palwa masambililo, abasambi nabakoseleshiwa ukushita ifitabo fimo ifyo – fyonse – fikwete umutwe unono. 
## Pe bula lya ntanshi lya cila citabo palebelengwa ati:
## Tulesubila ukubelenga kwa ici citabo kuli fye lutampulo lwa ntanshi ulwa lwendo lwenu mukusanga muli iyi mipepele ipya kabili iikankala iye sonde.
## Scientology mipepele ipya iyatendekwe no muntu umo uweshina lya L. Ron Hubbard apo papite imyaka 50 mu America. 
## Atampile amasambilisho ayaleendela pamo nokucita mukwafwilisha abantu pakuti imikalile yabo ingaya pantashi. 
## Abamukonka balishininwa apakalamba palwa ena icakuti balalemba muli cila citabo pa fitabo fyabo:
## Mucine kuti casoswa ukuti abantu tabakwata icibusa ukucila ena
## Icamupamba cilekabilwa ukusosa ukuti imitontonkanishishe shabo pali Lesa, Icipingo, ubwikashi bwa muntu kuntanshi, 
## nefyo ificitwa fya muntu fifwile ukuba, elyo ne fintu 
## fimbi ifikumine ubwikashi bwa muntu fyalipusanininafye na masambilisho tusanga mu cipingo.
## Eico imisepela shesu shakanshiwa mu fintu ifisuma, lelo fya endela pamo nobwite bwakuilunda ku mipepele ipya.
## Tuletontonkanyapo shani nge ntungulushi sha cilonganino?
## Tapali bwafya? Natumone!
## Te bantu abengi balemoneka ukukwata ubwafya pali ici.
## Natwebwa ukuti neciputulwa ca masambililo cilebombela pamo na bantu ukufuma ku cilonganino ica Scientology, 
## ba Ministry Of Education balabasuminisha ukukansha bakafundisha bamu masukulu mucitungu ca Mikoti mufya milanshanishishe. 
## Ba folontiya (Volunteer) ukufuma ku cilonganino ca Scientology balebomba naba OASIS Forum, 
## mukukansha bashimapepo mu ncende ishapusana pusana mu Zambia na masambilisho ayo Ba Hubbard atendeke. 
## Ngacakuti onse alemoneka uwasekela pali ici, bushe kuti catupamfya ukucilandapo?
## Twalicita.
## Pa 31 December 2008, Editor wa “Natuleya – Let's go! akumene ne ntungulushi ikalamba ya kabungwe kalubwilwe kabili na umo kakansha wafya Scientology mu Headquarter ipya mu Northern Province.
## Ukulatanda imipepele yabo ukupitila mukushitisha ifitabo
## Muku, ilyo intungulushi na Philippa bafililwefye ukukana pafyo aya masambilisho ya Scientology yali namaka pamisepela shesu, ilyo kwali ukulanshanya, nilyo twalandile pafitabo baleshitisha.
## Calishibikwa apakalamba ukuti ifitabo ukufuma kuba mipepele imbi filaleta icifulunganya ku bena Kristu mu mishi elyo na mumisumba. 
## Nefyo balemba fikalakubula imisepela ishingi imitima shikambe nokufwaisha ukwishibilapo na fimbi palwa fisumino fyabo ne mikalile yabo. 
## Nga shashininwa, shikatetekela ukuti, takwaba Lesa umo, lelo baba abengi nalimo amakana na makana. 
## Nga cakuti shalyamba ukutontonkanya ukuti Yesu ecibusa icacilapo, shikalatila “Ron” ecibusafye cacilapo. 
## Shikalatontonkanya ati bashitata na banamayo bonse balibafye bwino, elyo nepusukilo talikwete cinto.
## Shikaalukila ku fitabo fya Scientology mukufwaya icishinka, Icipingo cikasanguka icafye mu menso shaiko.
## Nomba ilipusho likalamba
## Kuti twacita shani nge ntungulushi mu filonganino fya ku Christian Brethren nangu nge filonganino fya evangelical Church, 
## ilyo imisepela shesu shilefwaya ukunkanshiwa ilyo kuli aya maseminars?
## Bushe tubasuminishe? 
## Bushe tubasoke? 
## Bushe tubakanye ukusangwako? 
## Ubusuko ubuli bonse ubwawamisha mukumona kwenu, twapapata tulembeleni mukwangufyanya! 
## Amatontonkanyo yenu pali uyu mulandu yakatwafwa ukulemba ilyashi lya kulekeleshako pali uyu mulandu. 
## Elyo mwilaba ukulondolola umulandu mwapelela amasuko yenu ukufuma muCipingo!
## Ukumana akapi ba Bible Society ne filonganino filanda cibemba mu Zambia
## “Nomba bushe kuti bakuuta shani imfumu iyo bashasumina? 
## Nga kuti basumina shani Imfumu iyo bashatala abomfwapo? 
## Nga kuti baumfwapo shani nga takuli uwa kubabilila?
## Nga kuti babila shani nga tababa tumine? 
## Ngefyo calembwa ukuti, ‘Yangu ifyo kwawama ukwisa kwa Bantu ababila Imbila nsuma!’”
## Ngefyo mwamona, ala mashiwi fye yakwa Lesa eyakwata ubwasuko ku mepusho yonse ngayo yali pamulu, 
## kabili mashiwi fye yakwa Lesa yeka eyakwata ukwasuka amafya yonse ayacusha abantu ba pano isonde. 
## Ne mfumu Yesu Kristu yalilandile muli Mateyo 4:4 amashiwi yakuti, 
## “Calilembwa ukuti, ‘umuntu tekala umumi pamu landu wacakulya alya, lelo ekala umumi pamulandu wa mashiwi ayafuma mu kanwa kakwa Lesa.” 
## Eico ukwabula amashiwi yakwa Lesa, ubumi bwenu bwapelela fye pakati, bwabo ubumi ubwapelela pacakulya mulya.
## Lelo Lesa kucikuku cakwe, nasuminisha nakabili amashiwi yakwe ukuti yapilibulwe ukufuma mululimi lwa cingeleshi ukuleta mu cibemba icileumfwa abantu ilelo, 
## pakuti abantu abalelo babe abakulaumfwa bwino ifyo amashiwi yakwa Lesa aya muli Baibo yalanda.
## Neyi Baibo ili nokuba iyo abantu tabakasangemo ubwafya mukumfwa amashiwi ayalembwamo.
## Tulepepa ukuti tukabe abakupwisha ukulemba iyi Baibo muli uyu mwaka uleisa.
## Noyu mulimo wakupilibula amashiwi yakwa Lesa watende mu 1994. 
## Ala uyu mulimo untu wakosa nganshi. 
## Napa kufikafye napali ino nshita, natupita mu mafya ayalekana lekana, lelo icintu cimo icawamishapo cakutila takwaba icakosa kuli Lesa. 
## Nokufika pali ino nshita umulimo nawenda nganshi Ngefyo ino nshita mwaishiba bwino, ukuti Baibo ya cipangano cipya yalifuma kale, ili na mumatuuka yakushitishishamo ifitabo fyakwa Lesa.
## Muli shino nshiku tulebomba pa cipangano cakale, nokufika pali nomba natupwishako nefitabo fisano filya ifya kukutendeka. 
## Nefi fitabo twalifituma na kuncende iyilolesha pamilimo ya kupilibula ama Baibo muno mu calo cesu, akabela ku Lusaka pakuti nabo bakakwate ukupitulukamo mufyo twalemba. 
## Ino nshita ibumba lipilibula amashiwi, 
## lilebomba pakuwaminisha imilimo yabombwamu fitaboi ukufuma pacitabo cakwa Yoshua ukufika pa malumbo, pakuti nayo yene tukatume ku Lusaka.
## Elyo ifitabo fyonse ifyashala natupwisha ukufilemba pali ba mashini wesu, elyo nafyo fine balefipitulukamo nokufiwaminisha ku banensu ababombela muncende shimbi.
## Pakulekelesha, ndelombafye ukuti mutwalilile ukutupepelako.
## Tucili tulekabila amapepo yenu nganshi pakuti tukafikilishe ukubomba bwino uyu umulimo wakwa Lesa. 
## Kabili kuti natemwa ukubomfya nshita ine ino ukulomba kuli abo bonse abatemwa Lesa ukutwibukishako mukupeela indalama ishakuti tuleshitamo amapepala nokusonkela ing’anda ilya tubombelamo.
## Lesa amupale
## IFYO ABENA KRISTU KU CHINGOLA BALEBOMBA
## “Ubushiku bumo ilyo na fumine mu bank namwene fye uko umwaice umo umwaume aisa nokumposha. 
## Ilyo lyonse twalepela ifya kulya ku bana banshiwa cila mulungu, shalemona James (ishina lyalicinjishe) palipitile ne myeshi inono. 
## Elyo aiminine ku ntanshi yandi noku tonta amenso yakwe pali ine nokunjipusha ati:
## “Bushe Lesa ali kwisa ilyo bamayo bafwile?” 
## Ala mukwai ilyo line nabikile ifyola fyandi panshi pa mwinshi wamu bank elyo namukumbatila bonse twalalila nokulila.
## Bushe finshi wingalanda pa nshita yabulanda ili nga ii?”
## Ba Kelvin Samwata bacili nobulanda sana ilyo lyonse batulondolwela ici cintu cabacitinkile icabulanda. 
## Mu myaka iyapita, ba Samwata pamo nabena Kristu bambi abamulukuta lwa Bethel Chapel ku Chingola bali abalangulukila abana abalekeleshiwa mu Copperbelt abashakwata umwakwikala,
## ababulwa ulupwa elyo kabili ababulwa isubilo lyabwikalo ubusuma kuntanshi.
## Eico ba Samwata twabepwishe amepusho aya:
## Ni lilali mwatendeke ukubomba nabana abalekeleshiwa
## Papita imyaka pabula mu 2000
## Baba banga?
## Mu Chingola balicila pali 100 lelo impendwa ilacinja pantu ababana bamo balakuuka baya ku matauni yambi
## Finshi ifyo mwacitile pakutendeka?
## Ilyo Lesa ansonsombele umuku waku balilapo ilyo nali ku calo ca South Africa, naishile londolwela abenamwandi.
## Twatampile ukuya mu misebo nokuposa inshita nabana abalekeleshiwa mwitauni lyesu. 
## Limo limo twalelala apo balala mu mbali ya misebo. 
## Aba bana batendeke ukututemwa. 
## Elyo kabili balitemenwe ifyakulwa, kanshi twatampile ukulabapelako ifyakulya fimo. 
## Kwaliko umo uwaishilelanda pali uyu mulimo mu lukuta lwesu, eico ba membala nabambi baibimbile muli uyu mulimo. 
## Twatampile ukubwekesha aba abana pasukulu nokubalipilila amalipilo. 
## Umo pali aba alepwisha amasambililo yakwe uno wine mwaka. 
## Lelo kwena abengi isukulu lyalibashupile ukusambilila bwino pantu tabakwete ukwakwikala, kanshi abanabo balebakana nokubaseka. 
## Aba balekabila icifulo ukwakwikala
## Nibanani abailimba muli uyu mulimo?
## Twaba amayanda yabili fwebantungulula uyu mulimo: Ba Kelvin naba Joyce Samwata elyo naba Philip Cole nabena mwabo ba Deborah. 
## Tutungililwa naba mukabungwe ka “Ipusukilo Children's Trust” elyo nabena Kristu bamo aba muno Chingola. 
## Munshiku shinono ishapita twalipokeleko imisepela ukufuma ku Kitwe Chapel abatwafwile mu nshila ishalekana lekana. 
## Ici cali icisuma nganshi kabili calitukoselesha.
## Tulondolweleniko pa fikulwa ifi mulekula
## Tulefwaya ukukula amayanda yasano umwingekala abana 80 ukufika na kuli 100. 
## Imo pali aya mayanda ilifye mupepi nokupwa. 
## Kuntanshi tulefwaya ukulundako na fimbi ifilefwaikwa pakuti aba bana bakalekanshiwa mu milimo ya bumakanika, bu kapenta, mufya kubila elyo nobulimi. 
## Elyo kabili tulefwaya nokukula icipatala ca ababana elyo nabekalamushi.
## Mukafikilisha shani umulimo wakula ifi?
## Ukupitila muli Shikulu pantu abomfya icilonganino cakwe, pali ino nshita sana sana abaku Bulaya elyo naku Canada. 
## Lelo tulefwaya nefilonganino fyesu fyaibimbamo muli uyu mulimo pamo nga icilonganino ca Bethel Chapel elyo na Kitwe Chapel ifyaibimbamo.
## Ni munshila nshi abena Kristu muno Zambia bengaibimbilamo muli uyu mulimo?
## Kuti batuma ulupiya nangu ifyakulya. Nakabili kuti batupepelako pantu umulwani alatulwisha sana. 
## Balya abakanshiwa mu mulimo pamo nga iyakwafwilisha abantu abalekana lekana kuti baisa nokwafwilisha. 
## Ababana baba nefisendo ifingi lelo tabaishiba nowingabatulako ifi fisendo. 
## Mu nshiku shinono ishapita umo pali ababene abana alifwile ku Kitwe. 
## Abanankwe tabaishibe ifyo bengacita eico balitwitile. 
## Twapekenye imbokoshi elyo nokukwata amapepo yapa cililo palya pene pa cisankano.
## Natotela sana mukai! Lesa umwine amipale muli uyu mulimo uukankala nganshi.
## Ukutotela pa buyantanshi bwa mulimo
## Imibombele yabu cishinka ku babomfi
## Ababomfi babe abaangwa no kuipelesha
## Ukulembesha akabungwe ka ICT ku buteko
## Ukutungililwa ukufuma muno Zambia na kunse.
## Ukucingililwa akasuba elyo nokucingililwa kwa ncende ubushiku.
## Amapepo yalucelo elyo nokushimikila ababomfi elyo nabekala mushi.
## Ba Willies Mukulumoya, bamalonda wabushiku bacili baliluba
## Abantu abalingile ukulasunga aya amayanda yabana abalekeleshiwa.
## Ndemweba icine cine ukuti lyonse ilyo mwakumbuswike munyinane umo, nangu engacepa shani, ninshi nine wine mwakumbuswike.
## Ilipusho no bwasuko
## Pesamba lya uyu mutwe twapeela incende kuli bakabelenga wesu ku kwipusha amepusho ayali yonse ayo bengakwata. 
## Bakabelenga bambi kuti batuma amasuko. 
## Tukafumya muli fyonse fibili ifyotukamona ukuti kuti fyayafwilisha abantu abengi mu filonganino fyesu. 
## Ngacakutila ilipusho lyenu likuminefye imwe mweka, tukesha ukumipela ubwasuko bumikumine ukupitila mukumilembela kalata nangu email.
## Ilipusho lyakubalilapo na kabili: 
## “Ilyo umuntu umupya aiminina pakupwa kwa kulongana nokutila untuwatetekela elyo alefwaya ukuba membala wa ici cilonganino – Lutampulo nshi tulingile ukusenda?
## Musango nshi tulingile ukupokelelamo umweni pakuba nga membala mu cilonganino cesu?”
## Ubwasuko bumo:
## “MWAPOLENIPO NINE K.L. PA CHILONGANINO KAPUTA CMML NATEMWA NAIFWE PAKUKWA MAGAZ GUESTION NAIFWE MULUKUTA LWESU KWALIBA UWACILAUMUNANKWE?
## NANGU UMWINAKRISTU KUTI AITWA MEMBA MUNSHILANSHI ABAKALAMBA EBENGETA UMWINA KRI UKUTI MEMBA THANKS”
## Twishibisheni ifyo muletontonkanya!
## Bushe imisepela kuti twabombela pano nayo shani mufilonganino fyesu?
## Mose atile: “Tukaya no twana twesu na bakote besu, abana besu abaume na banakashi...pantu tuli no lwendo lwa kuleke lambo kuli Yehoba”.
## mfumu yabena Egupti yalefwaya ukulekanyamo abena Isreal. 
## Intungulushi yabo Mose yalikene ukusuminisha kuli ici. 
## Alishibe ukuti nga balefwaya ukubombela Lesa, cilefwikwa ukuba pamo, abakalamba na banono.
## Mufilonganino ifingi lelo, abena Kristu abakalamba na banono tababa pamo.
## Balatinishanya no kulwishanya. 
## Imitima yabo mwaisula icipyu. 
## Intungulushi shilacenwa pakula bepeshiwa na banono.
## Lelo kulubali lumbi natulufya abana abasuma abaume na banakashi abeele mu mabumba yambi yambi nangu ukubwelela ku calo, ici ecamusebanya.
## Twaipwishe abantu babili abakokola ukubomba ne misepela elyo nge ntungulushi sha cilonganino ifyo kwingaba ukucita pali ubu bwafya.
## Bushe bwafya nshi abana banono bakwata mufilonganino fyesu? 
## Bushe mwalyumfwa ukuilishanya kwabo?
## Bamo batila abakote balafilwa ukutumfwa. 
## Imisepela naititikishiwa sana kukunakila ifye sonde, ukubongololwa kwa ndupwa, ubwafya bwa bunonshi. 
## Ifi bafimona ukuti abakote tabafisakama mu cilonganino.
## Ifyo Icipingo cilanda tafibikwa mukuficita sana, tafifwaikwa na mumikalile yesu, kabili tafyakuma umuntu umo sana. 
## Mu cifyalilwa kuti twatila icitetekelo cabana banono calyafya ukumfwa no kukonka, icakumwenako, lintu twaisa ku mimbile ne filimba.
## Fintu nshi fimo abakote bailishanya palwa bana banono mufilonganino fyesu?
## Bamo batila abana bashino nshiku banang’ani, 
## baposa inshita ishingi pa fintu ifishilebanonsha nangu fimo, 
## pamo ngo kutamba ifitunshi-tunshi, 
## ukuteya ifyangalo pali fimashini, ukwangala ne fibusa. 
## Balikwata umutunganya ku balebateka.
## Imikalile yacitetekelo intu abana banono babelamo yaliba iyaafya ukumfwa kuli ba munyina naba nkanshi abakalamba, ne cakumwenako ni nyimbo ne filimba.
## Bushe apo mutontonkanya apabela amafya yene yene ni pi?
## Ubwafya bwine bwine kubulwa ukufundwa nangu ukupandwa amano ne cilonganino naba fyashi. 
## Iyi nshila ilafwa ukukuula ukwampana pamo bwino pakati ka bana banono nabakote, neci cilenga abakote ukwafwa abana banono mu mafya yabo.
## Abantu tabaishibana bwino. Tabapita mu fintu fimo fine, tapaba no kutemwana ukwafikapo pakati kabo.
## Bushe finshi fingacitwa ku lubali lwa Ntungulushi pakwampana nabana banono?
## Cikankala intungulushi ukufwaya inshila isuma iyakumfwaninamo nabana banono ukupitila mufyo nandile kale.
## Intungulushi shifwile shaishiba imisepeela mufilonganino fyabo no kubapeela imilimo iyo benga bomba.
## Icakucenjesha cakutila abana banono tabafwile ukupelwa ifyakucita ifingi pa muku umo.
## Intungulushi shifwile ukukula amalalo pakati ka nkulo ne nkulo. 
## Bafwile ukuteyamika amatwi yabo ku mbali shonse. 
## Ici kuti capilibula abana banono ukuti bamone umo cingabela icayanguka ukubombela abakote. 
## Ici ukwabula no kutwishika kuti cawamya ukwampana pamo.
## Bushe imicitile ya bana banono nga basanga amafya mu cilonganino cabo kuti mwabapandako shani amano?
## Ilyo abana banono basanga amafya cilefwaikwa ukuba abatekanya. 
## Bafwile baiipusha pamo ngefi: Bushe finshi Shikulu alefwaya ifwe tucite pali ubu bwafya?
## Cilefwaikwa kabili ukwipusha abakalamba ilyo tabalacita icintu nangu cimo.
## Nga fintu Icipingo cilanda: Abana banono bafwile ukubeela no kucindika abakote.
## Lesa tafwaya imiponto. 
## Eico abana banono bafwile ukupepela amafya ayalesangwa mu cilonganino cabo nokubombela pamo.
## Bushe lubali nshi intungulushi sha misepeela shingabulamo?
## Intungulushi sha misepeela shifwile shacimona ukuba icikankala sana ukuba pakati ka misepela na bakote. 
## Shifwile ukutungulula abana banono elyo no kupanda icilonganino amano ku mafya elyo nefilecusha abana banono.
## Bafwile baba abakumwenako abasuma. 
## Abashisusha abanabo, lelo abapepa no kubomba.
## Umulimo wa ntungulushi ya misepeela te kutulika ifilubo pa bantu lelo iifwile yaibikamo nokupwisha ifilubo bwino. 
## Ukutemwa kuti kwapwisha amafya ayengi.
## Bushe mwalishibapo ifilonganino fimo umo abakote na bana banono basansamuka no kuba ne senge umo no munankwe?
## Bushe pakuti bafike pali ici bacitile shani?
## Ee, ifyo ifi filonganino fyacita fyali bula abali mu fyupo ukulabombela pamo nabana banono. 
## Amayanda yabo yaliba ayaisuka naku bana banono. 
## Icatumbukamo cakutila ilyo abana banono basangwa na mafya balishiba ukuti bali na bantu abo bengalanda nabo. 
## Ifi filonganino fyalipela imilimo ku misepeela iyo bali nokubomba mu cilonganino, 
## ici cilenga abana banono ukubulamo ulubali no kuba iciputulwa ca mubili wakwa Yesu.
## Ee, ninjishiba na fimbi ifyakumwenako. 
## Muli ifyo filonganino intungulushi shalyumfwikisha ukuti abana banono ebuyantanshi bwa cilonganino. 
## Bacilolo balatungilila intungulushi sha misepeela no kubacingilila. 
## Tababatentemba lelo baba abaipekanya nga bampanda mano. 
## Balatwalilila ukulanshanya nabana banono elyo nokubakoselesha ukuibimbamo mu cilonganino mukati na kunse mukulongana kwa cinkumbawile. 
## Bacilolo kabili bafwaikwa ukuba abashipa mukukalipila ba munyina ne nkashi abalanda no kusuusha abana banono. 
## Bafwile basosa apabuta ukuti tatulefwaya ukutamfya abana banono mumashiwi yakabosa mpuku. 
## Ulubali lumbi nalo abana banono tabafwile ukusuminishiwa ukulasalula bamunyina nenkashi shabo ishikote iyo.
## Natotela sana pa masuko yenu aya nsekesha no kungafwa.
## Ba Simon Banda, abena Ndola, abali mu cupo no mwana umo.
## Bakafundisha pa GLO mu Ndola.
## Abasangwa mukulongana na mumilimo ya misepeela pa myaka iingi, ukufundisha mu butungulushi bwa cilonganino na mukulemba amabuku.
## Ba Lothar Jung, abena Germany, abali mu cupo nabana bane.
## Intungulushi mu cilonganino.
## Abakumanya imyaka 25 mu milimo ya misepela, iyakulongana no kubila imbila.
## Pali nomba ebaletungulula umulimo pakati ka misepela mufilonganino fyonse ifya Christian Brethren ku Germany.
## Bushe imwe ni shani?
## Bushe finshi mwapitamo na bena Kristu banono na bakote mu cilonganino? 
## Bushe mafya nshi mwamwene, kabili yapwile shani? 
## Bushe ubwafwilisho bwapela ba munyinefwe aba babili kuti bwabomba mu filonganino fya mu misumba ikalamba na mumishi?
## Kuti twatemwa ukumfwa kuli imwe bonse abena Kristu abanono pamo nabakalamba.
## Natusambilishanye. 
## Tulembeleni bwangu pakuti tutontonkanye no kukulila capamo.
## AMASHIWI YANTANSHI
## Umutende no Kusenamina ififuma kuli Shifwe Lesa na Shikulu Yesu Kristu fibe naimwe bonse mwe balebelenga aka kasebo. 
## Awe mukwai ndi panshi ndetota kuli Lesa wesu pakutila nauno mwaka alitusuminisha ukukwata ukukumana kuntu tukwata cila mwaka. 
## Mukwai nga mwalipuswa kuli uku kulongana ninshi lekeni mwebe ifyo mwalipuswa ku mapalo yakwa Lesa. 
## Twalipalilwe apakalamba ku ba bomfi bakwa Lesa.
## Uno mwaka kwali abantu abengi ukucila mu mwaka wafumako. 
## Ama centres ayengi yalishile, yonse ni 18. elyo fwebene twalifika kuli 90. 
## Aba bonse babomfi bakwa Lesa bamo niba Kabila wa mbila nsuma elyo bambi nintungulushi sha filonganino.
## Seminar yatendeke pa Monday 26 January ukufika pa Friday 30 January 2009. Ukukumana uku kwabelele pa Samfya Bible School apo tukwatila cila mwaka.
## UMULANDU TWAKUMANINE
## Umulandu twakumanine kwesha ukuicincisha mumulimo untu twaba nao uwa kubombela Shikulu.
## Umulandu uukulu twalelolekeshapo uno mwaka kulenga abasambi. 
## Kwali ukusopolola uyu mulandu mufiputulwa ifingi ukulingana nefyo cila kafundisha apelwe ulubali lwakulandapo pamo ngefi: 
## Bamunyina ba Simon Banda inkombe iitwafwa apakalamba kuli iyi seminar balolekeshe pa mulandu wakwampana pakati kamusambi nakafundisha. 
## Ba Francis Chola balolenkene no mulandu wabukabilo bwa musambi umucece. 
## Ba Peter Chomba balolenkene no mulandu wa buyo bwa busambi. 
## Ba Levy Chibu Kasoma balolekeshe panshila yakubombelamo ubusambi elyo bamunyina ba Stephen Kaunda balolekeshe pamulandu wakusakamana umulimo twapelwa uwa kulenga abasambi.
## Mu cungulo twalekwata ukwikala mu mabumba ukwesha ukupituluka mu mashiwi twacisambilila.
## Ukupalwa kwesu takwali fye mu masambilisho yeka yeka ala na mwisenge naba bwananyina pantu lyonse ilyo tulelya ninshi tulelandapo nefibusa twamonene nafyo akale.
## Ukwisa kunyimbo awe mukwai caisha no mwana.
## Lekeni mushimikileko ulwimbo lwaishileba pamulu.
## Ulu lwimbo lwaletelwe na munyina Ficita Lesa Chitika.
## Munyina nga aima alepundafye ati amapi amapi ekutatula ati nokuti: “Fyaba Yahwe nga fyamuntu nga nalileka akale” - awe mukwai nangu umuntu alefwaya ukushipula kwima. 
## Ulu lwimbo lwalepela ubunte kuli fwebengi mufintu twapitamo nokusanga ifyo cine nga fyamuntu nga kale twaleka ukubomba umulimo wakwa Lesa. 
## Lelo tulanguluka pakulolesha ku mwine wa mulimo ati awe natushipikishe.
## UKUCITA LAUNCH MAGAZINE
## Cimbi icacitike kuli uku kulongana cakutila kwali ukucita launch “Natuleya!” magazine pabushiku bwapali Cibili. 
## Aba mukabungwe kaletungilila iyi magazine bapeleko abantu 20 ukubelenga pakuti bengesa pelako ubunte bwa fyo balemona magazine. 
## Awe mukwai kwali ama bunte ayakutasha Lesa pakuti naifwe nomba ba CMML twaikwatila magazine yesu .
## Ba Simon Banda mukulandapo babalile ukulondolola ifyo batwafwa ukukana belesha ukubelenga impungu sha banesu bante. 
## Elyo batile ukulesha abantu ilyo tamubapekanishishe fimbi cifilwa filwafye eco batile apo nomba kwaba ili shuko namukutwafwa ukufuma mukubelenga impungu nayambi ama buku yabipa kuti
kwaba mumutande pantu natukwata ifya kubelenga.
## Mpeleniko insambu sha kumukoselesha ukushita iyi magazine. 
## Ba Editor ba munyina ba Vedder balondolwele ifyo nga cakutila abantu abengi balashita iyi magazine, ninshi kuti kuleba ukupekanya ayengi sana; 
## neci cikalenga ukubwesha no mutengo wakushitilapo iyi magazine. 
## Kanshi natucincile ukulashita cilanshita ilyo yafuma.
## Mukwai pambi tamwishibe iyi magazine yakulalembwa panuma ya myeshi ibili. 
## Mu bwipi kutila mu mwaka twakulakwatamo ama magazine mutanda
## AMA FYA
## Nakabila ukulekelesha no mulandu abana bakwa Lesa batontonkenyepo palwa kwafwa incende tukumaninapo Samfya Bible School. 
## Kwali ukumona pabwafya bwa fimbusu ifyo taciweme ukukwata ifimbusu fya kubomfya amenshi ilyo amenshi tayasangwa cila nshita. 
## Kanshi abana bakwa Lesa batontonkenye ukumona inshila bengafwilamo.
## Panuma yakupelulushanya ukwingi twafikile mukutila tufwile tukabikeko ifimbusu ifyo beta ati VIP.
## Mukubomba pali uyu mulandu twatile cila centre iyaishile nabo bonse abakomfwako pali uyu mulandu bakasangwileko cement yakubomfya. 
## Cila centre kushita pocket ya cement imo. 
## Nga kutali mwikala kuti mwatuma indalama nangu mwaleta kuli ba Mirriam Nkandu abasangwa mu Bookshop yapa Samfya Bible School nangu mwatuma kuli ba Principal.
## Twakwete inkombe shimo ishaipele palwabo ukushita cement. 
## Ba munyinefwe na bankashi bamo batilefye bakashita beka. 
## Ba Njeleka centre mukulanga ukufina kwa mulandu bapeleko K50,000 palya pene.
## Lipepo lyesu ifyo ifimbusu uyu mwaka tukakwata ifya kubomfya nangu takuli amenshi.
## UKUSONDWELELA
## Seminar iyi ukubako nimwe ukwisa no kwisa isanshamo mumilimo yonse. 
## Namwebashaishile uno mwaka namulalika ukwisa muli uyu uleisa. 
## Mwilalaba mulungu wakulekelesha uwa mu January cila mwaka ninshi awe tulepalwa. 
## Namwe bonse mwebaletuma amalamya nokulanga ukuba bonse capamo tulemutotela apakalamba.
## Ukutasha kwesu kuti kwaba ukwafye nga nalabako abatwafwilisha ku ndalama. 
## Na kabili kuli ba Samfya Bible School awe teti tupende ifintu ifingi ifyo mutukutamo. 
## Lekeni Ipalo lya mwine lingalaba naimwe mumulimo onse untu mulebomba. 
## Noyu wine mwaka tuli beni benu mukwai mwitendwa mumulimo mwapelwa.
## Mukulekelesha tulefwaya ukumutotela mwe basha banandi muli Shikulu pamulandu wakupimpa kwenu nokufwaya ukupyungila Lesa cila nshita. 
## Twalilileni ukubomba nokuba no mukosha mpaka akasuke esa.
## Ibukisheni ifyo ukubomba kwenu tekwafye muli Shikulu; 1 Korinti 15:58.
## Lesa wa Maka yonse atwafwe bonse mulubali ululi lonse luntu tulemupyungila.
## Kasebo ka buyantanshi
## Ukushaba kupanda amano amapange yafulunganiwa; lelo ukuli abapanda amano abengi amapange yaleminina
## Papita imyaka amakumi yatatu apo Solomomi na bambi balembele amano yabo. 
## Lelo aya mano kuti yatwafwa na muli shino nshiku, 
## maka maka ilyo ibumba lya bena Kristu nga ifwe, 
## fwebashalembapo magazine kale, 
## tulefwaya ukutendeka nkufikilisha uyu mulimo mu calo cesu ica Zambia.
## Eico tuli ne nsansa sana pafyo ba munyinefwe ba Mark Davies batupandileko amano nokutunkansha ilyo basambilishe pa kulongana kwa ntanshi ukwabakelula mu mweshi wa March ku Luanshya. 
## Elyo kabili twapokelele amasambililo ayatantikwa ukufuma ku kabungwe ka “Magazine Training International” aka ekabungwe akabomba umulimo wakukansha abo bonse abalefwaya ukutendeka
magazine ya bena Kristu ukuli konse pano isonde. 
## Nakabili tuletotela abena Kristu muno Zambia abatupandako amano mufyo batulembela.
## Ilyo kwali ukulongana kwakusabankanya umulino wa magazine ku Samfya ukwasangilwe abakalamba mu nkuta naba kapyunga nalimo 100 nabo balandile pafyo twingatwala umulimo uyu pantanshi. 
## Umwiminishi wesu ku Copperbelt alelanshanya nentungulushi sha filonganino mu matauni yonse kulya. 
## Uyu mweshi uleisa tuli nokutandalila icitungu ca Luapula pakuti tukalanshanye nentungulushi umusango wa kushitisha nokusalanganya ama magazine. 
## Uku kulanshanya kulecitika namu Northern Province.
## Abakwata ishuko lyakubomfya ama computer kuti bamona ifi fintu pakeyala kesu www.natuleya.com. 
## Abo bonse abengafwaya ukubelenga magazine yesu konse uko bali pano isonde kuti babomfya ii website elyo kabili mu nshiku ishileisa nafimbi ifyakubelenga fikalasangwa pali ii website.
## Eico mukwai abo bonse abaletontonkanya pali fimo nangu abalemona ifintu fimo ifingatwafwa ukuwamya uyu mulimo kuti batulembela ifyo baletontonkanya. 
## Elyo ukucila fyonse bonse natupepe ukuti Lesa umwine uwacila bonse ukupanda amano akapele amano necikoseleshi kuli bonse abaibimba muli uyu mulimo. 
## “Nga Yehoba takÜlile ng`anda, ninshi abakÜlako bacucutika apa fye.”
## MUKWAI TUPEPELENIKO!
## Pakupekanya ama magazine yakuntanshi.
## Pali bakalemba nabakwilula.
## Kalemba mukalamba (editor) elyo nakabungwe ka bampandamano.
## Palupiya ululekabilwa muli uyu mulimo.
## Abakalashitisha ama magazine
## Pakusanga inshila iisuma mukushitisha ama magazine
## Intungulushi ishiletungilila umulimo mufilonganino fyabo.
## Ukuti Lesa umwine engalakuula ulukuta ukupitila muli uyu mulimo.
## Ubushiku bwa kukanshiwa bwa kwilulwa.
## Ukulongana kwa bakwilula mu cibemba na mu cingeleshi mu mulimo wa “NATULEYA!” magazini, ukwapekanishiwe na ba Obed Mwape, 
## Luanshya pamo na ba Marco Vedder, 
## Kasama kwalifye bwino.
## Uku kulongana kwabelele pa ncende apasuma apatalala tondolo kunse ye tauni lya Masaiti ilyabela ku kapinda ka kulyo ake tauni lya Luanshya.
## Uku kulongana kwaliko pa bushiku bwa 14 March 2009 elyo kabili kwasangilwe abantu ikumi limo (10). 
## Aba bantu bafumine mu fitungu fitatu muno Zambia: Luapula, Northern elyo na ku mikoti.
## Nanguline uku kulongana kwalifye kwa bushiku bumo, twasambilile ifintu ifinono ifikankala ifyakutwafwa mu mulimo wa “NATULEYA!” magazini. 
## Fimo pali ifi fintu nifi:
## Ukwishiba abo abakalabelenga uyu magazini.
## Umulimo ne mibele fya bakwilula.
## Ukwishiba umusango twakulalembelamo icibemba
## Ukubomba umulimo wakufwailisha pa milandu imo-imo iikumine uyu mulimo.
## Ifi efintu ifyo namwene ukuba ifikankala muli uyu mulimo wa “NATULEYA!” magazini.
## Uwangwe cebo ca kwa Lesa akasango busuma, no utetekela Yehoba alipaalwa.
## Uwa mutima wa mano etwo wa mucetekanya, no kulowa kwa fya mu milomo kulundako ukukolopeka.
## Panuma yakulongana ukukalamba ukwabelele ku calo ca South Africa mu 2004, 
## intungulushi ukufuma mufilonganino fya Christian Brethren (CMML) ukufuma mu fyalo ifyalekana lekana muno Africa shikalongana muno Zambia mu mweshi wa August.
## Tukesha ukusambilishanya elyo nokumona ifyo twingafwana mu nshiku shakuntanshi.
## Abalingile ukusangwa kuli uku kulongana ni abo abaibimba mu milimo yakwa Shikulu iyalekana lekana nalimo mucitungu umo bekala nangu abo abapyunga mu ncende ishalekana lekana muno Zambia.
## Aba bantu bafwile ukuba abaishiba bwino bwino ukulanshanya mu lulimi lwa Cingeleshi. 
## Moneni ubulondoloshi pesamba mu Cingeleshi.
## Ifyakonkapo ukufuma pebula 2
## “Niwe nani? Bushe finshi ulefwaya? 
## Finshi ulecita muno?”
## Uyu muntu aiminine fye uwa buseko no kutila, “Ca cine mulumendo taumpokelele bwino mu Øanda mu mobe”.
## Panuma ya kulolekesha uyu mweni, Yohane alifililwe ukumwishiba.
## Alifwele bwino, ali uwacindama no kumoneka kwa ti ni mfumu.
## Uyu muntu aibukishe Yohane ukuti, “Bushe tawacilafwaya ukulanshanya na ine mu kwipushanya?”
## “Ukulanshanya na iwe?”
## “Ee, pali munonko, Paulo.”
## Yohane aliketwe nomwenso icakuti no mushishi ku mutwe wakwe waenda.
## Mu kulanda kwa kubulubusa Yohane atile, “I ... Iwe, bushe niwe Ciwa?”
## Umuntu alisumine no kutila, “Bushe nga cakuti te ine Ciwa, kuti naishiba shani ati ulefwaya ukulanshanya nankwe mu kwipushanya?”
## Yohane takwete cakwasuka. E calenga aikele fye tondolo.
## Elyo umuntu akonkenyepo ukulanda, “Umfwa, mulumendo, takwatala akuba umuntu umbi uwalandapo pa kufwaisha ukulanshanya na ine. 
## Na kucila ine ndafwaisha ukukutandalila; e ico ninjisa.”
## Yohane aletutuma no kulanguluka pali uyu muntu, ne fyo aingile mu ng`anda umwakomwa na fintu aishibe pamulandu wa kulanshanya.
## Lelo tasangile umwakutwala amalangulushi yakwe.
## Umuntu atile, “ Bushe ulensuminisha ukwikalako?”
## “Ee, ikalako.”
## Efyo umuntu aikeleko pa cipuna icali mu mfimfi no kwipusha ico Yohane alefwaya ukwishiba.
## Mu mwenso Yohane abulile citabo ne cilembelo pakuti batendeke ukulanshanya.
## Yohane atendeke ngefi: “Ilelo mu cungulo umukalamba wandi, Paulo Sembe atile niwe wamutunkile ukuti acite ubucende. 
## Uletipo shani?”
## Ciwa atile, “Wilamfyenga.”
## “Ukukufyenga shani? Kabili walimutunka!”
## Ciwa alipampwike, “Nalimutunka? 
## Bushe efyo akwebele?”
## Ee, umwine Paulo, atile, "Ciwa e wantukile fye ukufuma ku cine, elyo ifya kubembuka fyaponenemo fye".
## Yohane alipapile kabili aipwishe ukuti Ciwa alondolole ukucilapo.
## Panuma ya kwikala bwino mu cipuna, Ciwa atile, Ca cine mulumendo, leka nkushimikile ukufuma ku kutendeka. 
## Munonko alensakamika ico ali umusuma mu kushimikila no kusambilisha Icebo cakwa Lesa. 
## Lyonse ilyo abantu balemutasha, alebwesesha matotelo kuli Lesa. 
## Bushe tefyo alecita?
## “Ca cine, efyo alecita.”
## Elyo Ciwa akonkenyepo ukutila, “Mu myaka ya kubalilapo atwalilile ukusosa ifi fine mpaka asukile atendwa. 
## Nelyo aishibe ukuti ena alekabila Lesa; atendeke ukumona kwati Lesa e walekabila ena.
## Eico natendeke ukukonka fyonse ifyo alecita. 
## Nalishibe ukuti nelyo alebombela Lesa bwino pamo no kuwisha ubufumu bwandi, kukaba Abena Kristu abengi abakawila pamo nankwe.”
## Yohane acilingenye ukutila, “Bushe kanshi walishibe ukuti akabembuka?”
## Umuntu atile, “Ee, nalishibe, pantu, “Amatutumuko yatangililo kufunaulwa, no kutuma kwa mutima kutangililo kuipununa”
## Elyo umuntu atwalilile ukutila, “Inshita yandi yafikile ilintu Nathan Kyabo afunike ukulu.”
## “Ilintu Nathana afunike ukulu! Bushe fyaikatana shani?”
## Umuntu asekele fye no kutila, “Nathan aleenda pamo na Paulo pa kubila. 
## Kabili bali no kwendela pamo pa kuya ku lubatisho ku Mwalo; lelo Nathan afunike ninshi kwashele nshiku shibili. 
## Ifunde lya cilonganino lyalilesha kabila wa Mbila Nsuma ukuya eka; kano bali babili babili.
## Te ifyo fine?”
## Yohane asuminishe ukuti, “Ni fyo fine; ne li funde lyatendekele palya Shikulu Yesu atumine abasambi bakwe babili babili.”
## Umuntu atwalilile ukutila, “Bushe tauleibukisha ifyo bawiso baitile badikone no kulanshanya nabo pali ubu bulendo?
## Bakabila wa Mbila Nsuma bonse bali ne milimo yabo imbi ukutali. 
## Panuma yakuti uwakwenda na Paulo tamoneke, casuminishiwe ukuti ubu bulendo bwiminine.
## Bushe tauleibukisha ukupatikisha kwakwa Paulo?"
## Yohane ayankwile ati, “Ndeibukisha! Paulo alifulilwe pantu alefwaisho kuya ico aishibe ukuti ifintu fyonse fyali no kuteyanishiwa kabili kuli abantu abengi abali no kuya ku Mwalo. 
## Ne cacilile fyonse, aishibe ukuti Lesa kuti amwafwa ukubomba eka."
## Umuntu atile, “Ni fyo fine, mulumendo, efyo Paulo asosele mu kuwaminisha no kupatikisha badikone ukumusuminisha ukuya eka, nelyo bawiso tabalefwaya.”
## Yohane aipwishe umuntu ati, “Bushe mufyalandile Paulo tamwali cishinka?”
## Umuntu aaswike ati, “Ifishinka emo fyali. 
## Abantu ku Mwalo balipekenye ifintu fyonse, kabili kwali na bantu abengi abalepekanya ukuya ku Mwalo. 
## Kabili cacishinka ukuti Lesa kuti ayafwa Paulo ukubomba eka nga cakuti Lesa ewasuminishe bulya bulendo.”
## Yohane asondolwele ukutila, “Nga cakuti Lesa ewasuminishe bulya bulendo, tefyo?”
## “Ni fyo fine; lelo Paulo taipwishe Lesa pali ubu bulendo.”
## Yohane acilingenye ati, “Ine alinjebele ukuti alipepelepo kuli Lesa!”
## Umuntu asekele fye elyo atwalilile ukulondolola, “Ee Paulo alipepele; lelo mu kupepa kwakwe alekabila ukuti abantu bambi bamone ukuti ena alingile ukuya.
## Paulo talemona ukuti umulimo wa lubatisho kuti wabombeka bwino nga taliko.
## Tamwene ukuti nelyo taliko, baShimapepo ba ku Mwalo kuti babomba imilimo yonse bwino bwino. 
## Talesumina ukuti ilingi line Lesa alabomfya abantu mu kunkonka na mafunde ayaimikwa pa filonganino. 
## Icalefwaikwa kuli Paulo, kwipusha Lesa ukumusuminisha nga kuya ku Mwalo nelyo iyo. 
## Nga cakuti Lesa alisuminishe Paulo ukuya eka, Lesa Umwine nga alisokolola kuli badikone. 
## Muli iyi nshila Paulo nga alisuminishiwe ukuya eka mu bufwayo bwakwa Lesa. 
## Ine nga nshakwetepo na maka. 
## Lelo Paulo aile ku Mwalo mu kuitemenwa, mu kuimona ukucenjela na bumushilo ukucila bonse. 
## Pamulandu wa matontonkanyo aya Paulo akwete, ine nali ne nsansa ico efyo mfwaya umuntu ukuba.”
## MONENI IFYO NAKUCITIILE! 
## CINSHI MULENCITILA INE?
## 
